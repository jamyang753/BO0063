ངེད་ཀྱི་མི་ཚེའི་གཏམ་རྒྱུད།
(ཨ་རི〕 ཧད་ལེཎ་ཁད་ལེར་གྱིས་མཛད་པ། 


ལེའུ་དང་པོ།
འདྲེས་ནོན་གྱི་གཅོང་རོང་དུ་ལྷུང་བ།

ངེད་རང་གཉིད་མ་ཡུར་གྱི་ཟུག་གཟེར་དང་ཐམ་ཐོམ་ལས་དྭངས་
ཤིང་སངས་དུས། ཚ་རོབ་རོབ་ཏུ་གྱུར་པའི་འདྲེན་བྱེད་དཀར་ཆ་དོད་
ས་ནས་གྱང་ལྡེབས་ལ་ཕྱོགས་པ་ངེད་ཀྱིས་ད་དུང་དྲན་བཞིན་མཆིས།
དཀར་ཆ་དོད་པོ་དེ་ལ་ངེད་རང་དེ་སྔ་ཤིན་ཏུ་དགའ་པོ་ཡོད་ཀྱང་། ད་ཆ་
དེ་ཉིད་མོག་མོག་པོར་གྱུར་པར་མ་ཟད། ཉིན་རེ་བཞིན་དུ་མུན་པ་ཇེ་
མཐུག་ཏུ་སོང་། འདྲེན་བྱེད་ལམ་དུ་ཡུད་ཙམ་འཆར་བའི་དྲན་ཤེས་དེ་
དག་ཕུད། དྲན་ཤེས་ངོ་མ་ཅི་ཡོད་ལ་ལྟ་དུས། ཐམས་ཅད་སྒྱུ་མའི་རྨི་
ལམ་འཚུབ་པོ་ཞིག་ལྟར་སྣང་། ངེད་ཀྱི་བཤེས་གཉེན་སཱ་ལི་ཧྥཎ་ལགས་
མ་བྱོན་པའི་བར་དུ། མཐའ་འཁོར་གྱི་ཐམས་ཅད་ཁ་ཁུ་སིམ་པོ་དང་
སྨག་རུམ་མུན་པར་གྱུར་པ་དེར་ངེད་རང་རིམ་བཞིན་གོམས་པར་གྱུར་
ལ། དེ་སྔ་དེ་ལྟ་མིན་པ་ཡང་བརྗེད་པར་གྱུར། འོན་ཏེ་གང་དེ་ཕེབས་
པས་ངེད་ཀྱི་བསམ་བློར་བཅིངས་འགྲོལ་ཐོབ་པརགྱུར།
ངེད་ཀྱིས་བློ་སེམས་མི་བདེ་བཞིན་དུ་རང་གི་གཏམ་རྒྱུད་འདི་འབྲི་མགོ་བརྩམས་
པ་ཡིན། སྨུག་ནག་འཐིབས་འདྲའི་ཡོལ་བ་ཞིག་གིས་ངེད་ཀྱི་བྱིས་པའི་དུས་ཀྱི་འཚོ་བ་
བསྒྲིབས་པ་ན། ད་ཆ་ཡོལ་བ་འབྱེད་པར་ངེད་རང་འཕྱང་མོ་ཉུག་ཏུ་གྱུར། རང་རྣམ་འབྲི་
རྒྱུ་དེ་ནི་བྱ་བ་ཁག་པོ་ཞིག་རེད། ངེད་ཀྱིས་ན་ཆུང་སྐབས་ཀྱི་བག་ཆགས་སྣ་ཚོགས་གསལ་
པོར་འབྲི་བསམས་ཀྱང༌། ཡུལ་དུས་གྱུར་རྐྱེན་དངོས་དོན་དང་ནི་ཀུན་རྟོག་གཉིས་པོ་འདྲེས་
ནས་དབྱེ་འབྱེད་དཀའ། བྱིས་པའི་དུས་ཀྱི་མྱོང་བ་མཚོན་པར་བྱེད་དུས། ཀུན་རྟོག་གི་
སྟོབས་ལ་ངང་ངམ་ཤུགས་ཀྱིས་བརྟེན་པར་ཐལ་གྱིན་འདུག འདས་དོན་ཁག་ཅིག་འདྲེན་
བྱེད་ལམ་དུ་ལྷམ་མེར་འཆར་བ་དང་། གཞན་ཁག་ཅིག་ནི་མོག་པོར་གྱུར་ནས་གསལ་པོར་
དྲན་གྱིན་མི་གདའ། དེའི་ཐོག་ན་ཆུང་སྐབས་ཀྱི་དགའ་སྐྱོ་སྡུག་སྡང་དག་ནི་བརྗེད་ངས་ཀྱི་
ཆོམ་པོས་རིམ་བཞིན་ཁྱེར་ནས་ད་ཆ་ཧ་ལམ་ལྷག་མི་སྣང་། ངེད་ལ་ཆུང་དུས་སློབ་གསོ་ཐོབ་
མྱོང་བའི་ཤིན་ཏུ་གལ་ཆེའི་དོན་འགའ་ཡང་གནས་སྐབས་ཀྱི་བག་ཆགས་ཙམ་དུ་སོང་རྐྱེན་སྔ་
ས་ནས་བརྗེད་ཟིན། ཡིག་རྫོབ་ཆེ་ཞིང་ཆོ་བྲོ་མེད་པར་མི་འགྱུར་བའི་ཆེད་དུ་སྤྲོ་སྣང་དང་ནི་
རིན་ཐང་ཆེ་ཤོས་མངའ་བ་ཁག་ཅིག་མགོ་མཇུག་འཁྱོངས་ཙམ་ངེད་ཀྱིས་བརྗོད་པར་བྱའོ། །
ངེད་རང་སྤྱི་ལོ1880ལོའི་ཟླ6པའི་ཚེས27ཉིན་ཨ་ལ་པ་མ་མངའ་སྡེའི་བྱང་ངོས་ཀྱི་དཱ་སི་
ཁམ་བྷི་ཡ་ཟེར་བའི་གྲོང་རྡལ་ཞིག་ཏུ་སྐྱེས།
ངེད་ཀྱི་ཕ་རྒྱུད་ཀྱི་མེས་པོ་ནི་མད་རུད་ལཎ་ཊ་མངའ་སྡེར་གཞིས་ཆགས་པའི་སི་ཝེས་
ཙེར་གྱི་གནས་སྤོས་མི་སེར་གཱ་སེ་ཕར་ཁད་ལེར་ཞུ་བ་དེ་རེད། དེ་ལས་ཀྱང་སྔ་བའི་སི་ཝེས་
ཙེར་གྱི་མེས་པོའི་ཁྲོད་དུ་ཛུ་རུད་ཁྲེ་རུ་འོན་ལོང་པའི་སློབ་གསོའི་འཕྲིན་ལས་བསྐྱངས་མྱོང་
མཁན་སྔ་ཤོས་དེ་བྱོན་པ་དང་། དེ་པས་འོན་ལོང་སློབ་གསོའི་སྐོར་གྱི་གསུང་རྩོམ་ཡང་སྤེལ་
མྱོང་བར་གདའ། རང་ལ་འོན་ལོང་ལྐུགས་གསུམ་གྱི་དབང་དུ་སོང་བའི་ཕྱི་རབས་པ་དེ་འདྲ་
ཞིག་འབྱུང་ངོ་བསམས་པ་ནི་གང་དེའི་ཉལ་བའི་རྨི་ལམ་དུ་ཡང་འཆར་མི་སྲིད། དོན་འདི་
དྲན་རིམ་བཞིན་དུ་ལས་དབང་བཙན་པོ་ཞེས་པ་དེ་ངོ་མ་སྔོན་དཔོག་དཀའ་འོ་སྙམ་པའི་ཚོར་
སྣང་ཟབ་མོ་སྣ་ཚོགས་ངེད་ཀྱི་ཡིད་ལ་ཡང་ནས་ཡང་དུ་འཆར་གྱིན་འདུག
ངེད་ཀྱི་ཨ་མྱེས་ཏེ། གཱ་སེ་ཕར་ཁད་ལེར་གྱི་བུས་ཨ་ལ་པ་མར་ཡོང་ནས་ས་རྒྱ་ཧ་ཅང་
ཆེན་པོ་ཞིག་བསློགས་ཏེ་གཞིས་ཆགས་པ་དང་། དེ་པས་ལོ་ལྟར་རྟ་ལ་ཞོན་ཏེ་དཱ་སེ་ཁམ་
བྷི་ཡ་ནས་གཞིས་ཀའི་མཁོ་རྫས་ཉོ་བར་ཧྥི་ལ་དྷལ་ཧྥི་ཡར་ཕེབས་གྱིན་ཡོད་པར་གྲགས་ལ།
ཁོང་གིས་དེ་དུས་ཁྱིམ་མིར་བསྐུར་བའི་འཕྲིན་ཡིག་མང་པོ་ཞིག་ཨ་ནེ་ལགས་ཀྱིས་ད་ལྟའི་
བར་དུ་ཉར་ཚགས་བྱས་པའི་ནང༌། དེ་པས་ཕྱོགས་ལ་ཐོན་རིམ་བཞིན་དུ་ལམ་བར་་གྱི་གནས་
ཚུལ་གསོན་ཉམས་དོད་ལ་ཞིབ་རྒྱས་ཀྱིས་བྲིས་ནས་འདུག
ངེད་ཀྱི་ཨ་ཕྱིའི་ཡབ་སྟེ། མཚན་ལ་ཨ་ལེགས་ཙཎ་ཊར་མོར་ཞུ་བ་དེ་དམག་དཔོན་ཆེན་
མོ་སླ་ཧྥེ་ཡེ་ཐེའི་སྐུ་འཁོར་དཔོན་རིགས་གནང་མྱོང་། ཨ་ཕྱིའི་ཨ་མྱེས་ཏེ། མཚན་ལ་ཨ་ལེགས་
ཙཎ་ཊར་སེ་ཕོབ་ཙེའུ་དྷེ་ཞུ་བ་དེ་ནི་ཧྥུ་ཅེ་ནེ་ཡ་མངའ་སྡེའི་མི་སེར་སྤེལ་ཡུལ་གྱི་ཐོག་མའི་
ངེད་ཀྱི་སྐྱེད་བྱེད་ཨ་སར H ཁད་ལེར་ནི་ལྷོ་ཕྱོགས་མཉམ་འབྲེལ་དམག་གི་དམག་དཔོན་
ཞིག་ཡིན་པ་དང་། སྐྱེད་མ་ཁད་ཐེ་ཨཱ་དྷམ་སི་ནི་ཁོང་གི་བསྐྱར་བླངས་ཆུང་མ་ཡིན་ལ། ཁོང་
ལས་ལོ་འགའ་རབ་ཀྱིས་གཞོན་པ་ཡོད། སྤོ་བོ་བྷེཎ་ཅེ་མིན་ཨཱ་དྷམ་སི་དང་རྨོ་བོ་སུའུ་སཎ་ཎ
E གྷུ་དྷེ་ཧེའུ་གཉིས་མཱ་ས་ཁྲུ་སད་མངའ་སྡེའི་ཉེའུ་བྷེ་རུད་དུ་ལོ་མང་ལ་བཞུགས། ངེད་ཀྱི་ཞང་
པོ་ཆའར་སི་ཨཱ་དྷམ་སི་ནི་ཉེའུ་པེ་རུད་དུ་འཁྲུངས་པ་དང༌། རྗེས་སུ་ཨར་གཎ་སིའི་ཧེ་ལེ་ཎར་
སྤོས། ལྷོ་བྱང་དམག་འཁྲུག་གི་སྐབས་སུ་ཁོང་ནི་ལྷོ་དམག་གི་ཁོངས་མི་ཡིན་པ་དང་། ཕྱིས་
སུ་འོས་སྒུག་དམག་དཔོན་ཆེན་མོའི་གོ་སར་འཁྱོལ། ཁོང་གི་བཟའ་མོ་ལུ་སི་ཧད་ལེཎ་ཨད་
ཧྥོ་རོད་ཐེ་དང༌། ཨད་དྷེ་ཝར་དྷེ་ཨད་ཧྥོ་རོད་ཐེ་དང་། འབུམ་རམས་པ་ཨད་དྷེ་ཝར་དྷེ་ཨད་
ཧྥོ་རོད་ཐེ་ཧེལ་གསུམ་ཀ་ཨད་ཧྥོ་རོད་ཐེའི་ཁྱིམ་རྒྱུད་ཀྱི་ཁོངས་མི་ཡིན་པར་གདའ། དམག་
འཁྲུག་མཇུག་གྲིལ་རྗེས། ཁྱིམ་ཚང་དེ་ཐཎ་ཎེ་སི་མངའ་སྡེའི་མེམ་ཧྥི་སིར་སྤོས་པ་རེད།
ངེད་རང་ནད་ཀྱིས་མནར་ནས་འོན་ལོང་ལྐུགས་གསུམ་གྱི་དབང་དུ་མ་སོང་བའི་གོང་ལ།
ངེད་ཅག་སྡོད་སའི་ཁང་པ་ཧ་ཅང་ཆུང་བ་དེར་ཁྱོན་ཁང་མིག་ཆེན་པོ་གཅིག་དང་གཡོག་ཁོལ་
སྡོད་སའི་ཁང་ཆུང་གཅིག་ལས་མེད། ལྷོ་ཕྱོགས་ཀྱི་སྲོལ་ལུགས་ལྟར་ན། མ་ཁང་གི་གཞོགས་
སུ་སྐབས་འཕྲལ་དགོས་མཁོ་སྐོང་བྱེད་ཀྱི་སྡོད་ཁང་ཆུང་ཆུང་གཅིག་རྒྱག་དགོས་པ་རེད། ལྷོ་
བྱང་དམག་འཁྲུག་གི་རྗེས་སུ་པ་ཕས་ཀྱང་ཁང་པ་དེ་འདྲ་ཞིག་བརྒྱབ་པ་དང་། ཁོང་དང་ངེད་
ཀྱི་སྐྱེད་མ་གཉེན་སྒྲིག་བྱས་རྗེས་ཁང་ཆུང་དེའི་ནང་བསྡད། ཁང་ཆུང་དེ་ནི་རྒུན་འབྲུམ་ཤིང་
དང་འཁྲིལ་ཤིང་སེ་རྒོད་དང་། སྔོ་སྨན་ཅིན་དབྱིན་ཧྭ་བཅས་ཀྱིས་བཀབ་ཅིང་། སྒོ་རའི་ནང་
ནས་བལྟས་ན་ཤིང་གི་ཡལ་གས་བསྐྲུན་པའི་ལྡིང་ཁང་ཞིག་ལྟར་སྣང་། ཉི་གཡབ་ཆུང་ཆུང་དེ་
ཡང་སེ་རྒོད་སེར་པོ་དང་ལྷོ་ཕྱོགས་ཀྱི་མེ་ཏོག་སྤྲེལ་སྙུག་སྟུག་པོས་བཏུམས་ནས། སྦྲང་བྱ་དང་
བུང་བའི་དགའ་ཚལ་ལ་གྱུར།
ཁད་ལེར་ཚང་གི་ཁང་རྙིང་དང་ངེད་ཚོའི་སེ་རྒོད་ལྡིང་ཁང་བར་ན་གོམ་པ་འགའ་ལས་
མེད། མི་ཚོས་དེ་ལ་སྔོ་ལྗང་འཁྲིལ་ཤིང་ཚལ་ཞེས་འབོད་ཀྱིན་ཡོད། ཁང་པ་དེ་དང་དེ་ཡི་
མཐའ་འཁོར་གྱི་ཤིང་དང་རིབ་མའི་སྟེང་དུ་དབྱིན་ཇིའི་འཁྲིལ་ཤིང་ལྗང་ཁུ་ཁེངས་པར་སྐྱེས་
ནས་ཡོད། དེ་གའི་མེ་ཏོག་ལྡུམ་ར་རྙིང་པ་ཞིག་ནི་ངེད་ཀྱི་བྱིས་པའི་དུས་ཀྱི་ལྷ་ཡུལ་ལྟ་བུར་
གྱུར།
ངེད་ཀྱི་རྒན་ལགས་མ་བྱོན་པའི་གོང་ལ། ངེད་ཀྱིས་རྟག་པར་སྲ་ཞིང་རྩུབ་པའི་རིབ་མ་
གྲུ་བཞི་དེ་ལ་བརྟེན་ནས་ལམ་མྱུལ་བཞིན་དུ་མདུན་ལ་འགྲོ་བཞིན་ཡོད་ལ། དྲི་མ་སྣོམ་བཞིན་
བཞད་མུས་ཡིན་པའི་མེ་ཏོག་ལུག་མཉེ་དང་ནི་མུ་མེན་དེ་ཚོ་རྙེད་ཀྱིན་ཡོད། སྐབས་རེར་ངེད་
ཀྱིས་ཁོང་ཁྲོ་ཡུད་ཙམ་བྱས་རྗེས་དེ་གར་ཡོང་ནས། ངེད་ཀྱི་རབ་ཏུ་ཚ་བའི་ངོ་གདོང་དེ་ཡིད་
ཁམས་དྭངས་བྱེད་བསིལ་ངད་ལྡན་པའི་ཤིང་ལོ་དང་རྩྭ་རྫོབ་ཀྱི་ཁྲོད་དུ་འཇུག་གིན་ཡོད། ངེད་
ཀྱིས་སྤྲོ་བ་འཕེལ་བཞིན་སྦར་མྱུལ་བརྒྱབ་བརྒྱབ་པས་སྐབས་རེར་འཕྲལ་མ་ཉིད་དུ་མཛེས་
ལྡན་འཁྲིལ་ཤིང་སྡོང་པོ་ཞིག་ལ་འཇུ་ཐུབ་ཀྱིན་འདུག་ལ། དེ་ཡི་མེ་ཏོག་དང་ལོ་མར་བརྟགས་
ནས། དེ་ནི་ལྡིང་ཁང་ཞིག་པོ་དེ་ལ་བཀབ་པའི་འཁྲིལ་ཤིང་དེ་རིགས་ཡིན་པ་ངོ་ཆོད་ཀྱིན་ཡོད།
དེ་ལྟར་ངེད་རང་མེ་ཏོག་ལྡུམ་རའི་སྦུག་ཀྱོག་ཏུ་སླེབས། མེ་ཏོག་ལྡུམ་ར་དེའི་ནང་དུ་ངེད་རང་
དངོས་འབྲེལ་སྣང་སེམས་སྐྱིད་པར་གྱུར། དེ་གར་འཁྲིལ་ཤིང་རྩེ་གུག་དེ་ཚོ་ས་ལ་འཁྱིལ་བ་
དང་། མེ་ཏོག་མ་ལི་ཀ་ཡི་མགོ་བོ་དམའ་བར་དུད་ཅིང་། ད་དུང་ཤིན་ཏུ་དཀོན་ཞིང་ཤིན་ཏུ་
ཟག་སླ་བའི་མེ་ཏོག་ཅིག་ཀྱང་ཡོད་པ་དེ་ཡི་འདབ་མ་ནི་ཕྱེ་མ་ལེབ་ཀྱི་གཤོག་པ་དང་ཀུན་ནས་
མཚུངས་པ་དེ་ལ་པད་མ་ཕྱེ་ལེབ་དབྱིབས་ཅན་ཞེས་འབོད་དོ། །མེ་ཏོག་དེ་རིགས་ལས་དྲི་ངད་
མངར་སིང་སིང་ཞིག་རྟག་པར་འཐུལ་རྒྱུ་ཡོད། འོན་ཏེ་སྙིང་རྗེ་ཤོས་ནི་སེ་རྒོད་མེ་ཏོག་རེད།
བྱང་ཕྱོགས་སུ་ཡོད་པའི་མེ་ཏོག་གསོ་ཁང་ནང་ནས། ངེད་ཀྱི་ལྷོ་ཕྱོགས་ཁྱིམ་ནང་གི་འཁྲིལ་ཤིང་
སེ་རྒོད་འདི་རིགས་མཐོང་མྱོང་ཡེ་ནས་མེད། དེ་ཉིད་གང་སར་འཁྱིལ་ནས་སྐྱེས་ཏེ་ཉི་གཡབ་
ཀྱི་སྟེང་དུ་བསྟར་ཕྲེང་རིང་པོ་མང་པོར་སྦྲེལ་ནས་ཐུར་ལ་དུད་པ་དང་། གང་སར་བསུང་ངད་སྦྱིན་
པར་བྱེད་ལ། ས་རྡུལ་གྱི་དྲི་མའི་ཤུལ་ཙམ་ཡང་མེད་པར་བྱས། ཉིན་ལྟར་གྱི་ཞོགས་པར་དེ་ཡི་
སྟེང་གི་བ་མོ་མ་ཡལ་གོང་ལ་ལག་པ་འཆང་དུས་དེ་ལྟའི་མཉེན་ཞིང་འཇམ་པ་དང་། དྭངས་ཤིང་
གཙང་བ་དེ་ཡིས་མི་སེམས་རབ་ཏུ་མྱོས་པར་བྱེད། དཀོན་མཆོག་གི་སྐྱེད་ཚལ་ནང་གི་སྣ་མའི་
མེ་ཏོག་ཉི་ཟེར་ཅན་ཡང་འདི་ལས་མ་འདས་སོ་སྙམ་དུ་ངེད་ཀྱི་ཡིད་ལ་ཡང་ཡང་འགོག་མེད་
དུ་འཆར།
ངེད་རང་སྐྱེ་དུས་ཚེ་སྲོག་ཆུང་ཆུང་གཞན་དག་དང་མི་འདྲ་བའི་དམིགས་བསལ་དེ་
འདྲ་ཅི་ཡང་མེད། ངེད་རང་མ་ལས་བཙས་ནས་མིག་གཉིས་གདངས་པ་མ་ཟད། ཁྱིམ་ཚང་
ཀུན་གྱི་ཕྲུ་གུ་དམར་འབྱར་དང་པོ་དེ་དག་དང་འདྲ་བར་ཁྱིམ་གྱི་གཅེས་ཕྲུག་ཏུ་གྱུར། ཕྲུ་གུ་
དང་པོར་མིང་འདོགས་རྒྱུའི་ཐད་ལ་ཁྱིམ་མི་ཚང་མས་རང་གི་བསམ་ཚུལ་ཤོད་འདོད་པས། དེ་
ནི་སྣང་བ་གང་དྲན་གྱི་བྱ་བ་ལས་སླ་པོ་ཞིག་རྩ་བ་ནས་མིན་ནོ། །ངེད་ལ་མིང་འདོགས་པར་
ཡང་རྩོད་གླེང་མང་པོ་བྱུང་འདུག པ་ཕས་ཁོང་རང་གིས་བརྩི་བཀུར་ཆེན་པོ་ཞུ་ཡུལ་མེས་པོ་
ཞིག་གི་མཚན་ལ་མེལ་དྷེ་རོད་དྷེ་ཁམ་བྷེལ་ཞུ་བ་དེ་ངེད་ཀྱི་མིང་ལ་འདོགས་པ་ཡིན་གསུངས་
འདུག་ཀྱང་། རྗེས་སུ་ཁོང་གིས་ཡང་བསྐྱར་དགོངས་འཆར་དེ་འདོན་མི་འདོད་པར་གྱུར།
མཐའ་མར་སྐྱེད་མས་ངེད་ཀྱི་རྨོ་བོ་ལགས་ཀྱི་མཚན་དེ་ངེད་ལ་བཏགས་པ་ཡིན་གསུངས། རྨོ་
བོ་ལགས་མི་སྒོ་མ་འགྲིམས་གོང་གི་མཚན་ལ་ཧད་ལེཎ་ཨད་ཧྥོ་རོད་ཐེ་ཞུ་བ་རེད། འོན་ཏེ་པ་
ཕས་མ་གཞི་ནས་མིང་དེ་འདོགས་འདོད་མེད་པས། རྗེས་སུ་ཁོང་གིས་ངེད་རང་པང་དུ་བཏབ་
ནས་ཆོས་ཁང་ལ་འགྲོ་བའི་ལམ་བར་དུ་བློ་སེམས་འཚབ་ནས་མིང་དེ་བརྗེད་པར་གྱུར། ཆོས་
དཔོན་གྱིས་ཁོང་ལ་བུ་མོའི་མིང་ཤོད་ཤོག་གསུངས་དུས། ཁོང་གིས་རྨོ་བོ་ལགས་ཀྱི་མཚན་ལ་
ཧད་ལེཎ་ཨཱ་དྷམ་སི་ཞུ་ཞེས་གསུངས་བྱུང་། ( དེ་ནི་ཧད་ལེན་གྱི་རྨོ་བོ་གཉེན་སྒྲིག་བྱས་རྗེས་
ཀྱི་མིང་ཡིན་པ་ལས། ཁོང་མི་སྒོ་མ་འགྲིམས་གོང་གི་མིང་མིན་ནོ། ། )
ངེད་ཀྱིས་གོམ་པ་མ་སྤོས་གོང་ནས་སློབ་སྦྱོང་ལ་དགའ་མདོག་དང་གདེང་ཚོད་ཆེ་མདོག་
བྱེད་པ་དང་། གཞན་གྱིས་ཅི་བྱེད་པ་མཐོང་ན་ཡང་ངེད་ཀྱིས་དེ་ལ་ལད་ཟློས་བྱེད་པ་རེད་ཅེས་
གླེང་མཁན་གདའ། ཟླ་ངོ་དྲུག་ལ་སླེབས་དུས་ངེད་ཀྱིས་སྐད་ཚ་པོས”སྐུ་ཁམས་བཟང་།”ཞེས་
སྨྲ་ཤེས་པ་དང་། ཉིན་ཞིག་ངེད་ཀྱིས“ཇ་"ཇ་་་ཇ”ཞེས་ཤིན་ཏུ་གསལ་བར་སྨྲས་པ་དེ་ལ་ཀུན་
གྱིས་མཚར་སྣང་བྱས། ཐ་ན་ནད་ཀྱིས་ཟིན་པའི་རྗེས་སུ་ཡང་ངེད་རང་སྐྱེས་ནས་ཟླ་ཤས་ལས་
མ་སོང་བར་ཤེས་པའི"ཆུ"ཞེས་པ་དེ་ད་དུང་དྲན་བཞིན་གདའ། ངེད་རང་སྐད་ཆ་ཤོད་ནུས
རྦད་དེ་ཤོར་རྗེས་སུ་ཡང་། ངེད་ཀྱིས་ད་དུང་སྔར་བཞིན"ཆུ"ཞེས་གསལ་ལ་མ་གསལ་བའི་སྒྲ་
ཞིག་འདོན་ཐུབ་ཀྱིན་ཡོད། རྗེས་སུ་ངེད་ཀྱིས“ཆུ”ཞེས་པའི་ཡི་གེ་དེ་སྦྱོར་འབྲི་བྱེད་ཤེས་རྗེས།
གཞི་ནས་སྒྲ་གདངས་དེ་ཡིས“ཆུ”ཞེས་པ་མཚོན་པར་བྱེད་མཚམས་བཞག་པ་ཡིན།
ངེད་རང་སྐྱེས་ནས་ལོ་གཅིག་འཁོར་བའི་ཉིན་དེར་གོམ་པ་སྤོ་ཤེས་པ་རེད་ཅེས་ཤོད་
མཁན་གདའ། དེ་ཡང་སྐྱེད་མས་ངེད་རང་འཁྲུད་གཞོང་གི་ནང་ནས་པང་ལ་བཏབ་སྟེ། པུས་
མོའི་སྟེང་དུ་བཞག་པ་ན། འཇམ་ཤ་དོད་པའི་པང་གཅལ་གྱི་སྟེང་དུ་ཤིང་ལོའི་གྲིབ་གཟུགས་
འཁྲུག་འཁྲུག་གཡོ་བ་ངེད་ཀྱིས་གློ་བུར་དུ་རིག་པས། ངེད་ཀྱིས་སྐྱེད་མའི་པུས་མོའི་སྟེང་ནས་
བཤུད་དེ་རྒྱུག་མ་འདུར་ལ་གྲིབ་གཟུགས་དེ་འཛིན་པར་ཕྱིན་པ་དང༌། འགུལ་ཤུགས་དེ་ཟད་
རྗེས་ངེད་རང་ས་ལ་འགྱེལ་བས་ངུ་བཞིན་སྐྱེད་མར་པང་དུ་འདེབས་རོགས་ཞུས་པ་རེད།
དཔྱིད་ཀྱི་དཔལ་ཡོན་རབ་ཏུ་བཞད་པའི་ཡུན་ཐུང་དེའི་ནང་བྱ་བྱེའུ་མང་པོས་གསུང་
སྙན་སྒྲོག་པ་དང་། གླུ་སྒྲ་སྙན་པོ་རྣ་ལ་འཇེབས། དབྱར་གྱི་དུས་སུ་གང་སར་ཤིང་འབྲས་དང་
སེ་རྒོད་མེ་ཏོག་གིས་གང་བ་དང་། རྩྭ་སེར་པོར་དང་ལོ་མ་དམར་པོར་ལོག་དུས་སྟོན་མཇུག་
ཟིན་ལ་ཉེ་བ་རེད། མཛེས་སྡུག་ལྡན་པའི་དུས་ཚིགས་གསུམ་ནི་མགྱོགས་པོར་ཡོལ་བ་དང་། ས་
མཆོང་གནམ་མཆོང་བྱེད་བཞིན་སྐད་ཆ་ཐོག་མར་སློབ་པའི་ཕྲུ་གུའི་སེམས་ནང་དུ་བག་
ཆགས་བཟང་པོ་ཡིད་དུ་འོང་བ་བཞག་བྱུང༌། འོན་ཏེ་སྐྱིད་པའི་དུས་བཟང་དེ་འདྲ་བ་ཡུན་
རིང་པོ་མ་བྱུང་བར། ཕྱི་ལོའི་བཀྲ་མི་ཤིས་པའི་ཟླ་བ་གཉིས་པ་ཤར་དུས་ངེད་རང་ནད་ཀྱིས་
མནར། ནད་དེས་རྐྱེན་པས་ངེད་ཀྱི་མིག་གཉིས་ལོང་ཞིང་རྣ་བ་འོན་པ་དང་། ངེད་རང་མུན་
འཐོམས་ཀྱི་འཇིག་རྟེན་ཞིག་ཏུ་ལྷུང་སྟེ། བཙས་མ་ཐག་པའི་ཕྲུ་གུ་དམར་འབྱར་བཞིན་དུ་
རྨོངས་ཤིང་རྟུལ་བར་གྱུར། ངེད་རང་དོས་དྲག་རང་བཞིན་གྱི་ཀླད་ཁྲག་རྒྱས་པ་རེད་ཅེས་སྨྲ་
མཁན་ཡོད་པ་དང་། སྨན་པས་ངེད་རང་གསོན་རེ་མེད་པར་ངོས་འཛིན་མོད། འོན་ཏེ་ཞོགས་
པ་ཞིག་ལ་ངེད་ཀྱི་ཚ་བ་གློ་བུར་འཇགས་པར་གྱུར། ཚ་བ་དེ་ནི་ཁྱད་མཚར་པོ་ཞིག་གིས་རྒྱས་
ལ་ཡང་ཁྱད་མཚར་ངང་ལ་འཇགས། ཁྱིམ་མི་ཚང་མས་དཀོན་མཆོག་ལ་སྐྱབས་སུ་མཆི་ཞེས་
ཞུ་བཞིན་དགའ་མགུ་ཡི་རང་ཞུས། འོན་ཏེ་དེ་ནས་བཟུང་སྟེ། ངེད་ཀྱི་མིག་གིས་ཐམས་ཅད་
མི་རིག་ལ། རྣ་བས་ཐམས་ཅད་མི་ཐོས་པར་གྱུར་ཡོང་བསམས་པ་ནི་སུས་ཀྱང་མ་དྲན་ལ།
སྨན་པས་ཀྱང་དྲན་མེད།
ངེད་རང་ནད་ཀྱིས་མནར་དུས་དང་། ལྷག་པར་ངེད་རང་རིག་པ་དྭངས་གསལ་ཡིན་
དུས། སྐྱེད་མས་བྱམས་བརྩེ་དང་ངང་རྒྱུད་རིང་པོས་ངེད་ལ་སེམས་གསོ་གནང་སྟེ། ངེད་ཀྱི
སྡུག་བསྔལ་དང་སེམས་འཚབ་སུན་སྣང་ཞི་ཐབས་གནང་བའི་གནས་ཚུལ་ཁ་ཤས་གསལ་ལ་
མ་གསལ་ཞིག་དྲན་བཞིན་མཆིས། ངེད་རང་གཉིད་མ་ཡུར་གྱི་ཟུག་གཟེར་དང་ཐམ་ཐོམ་ལས་
དྭངས་ཤིང་སངས་དུས། ཚ་རོབ་རོབ་ཏུ་གྱུར་པའི་འདྲེན་བྱེད་དཀར་ཆ་དོད་ས་ནས་གྱང་ལྡེབས་
ལ་ཕྱོགས་པ་ངེད་ཀྱིས་ད་དུང་དྲན་བཞིན་གདའ། དཀར་ཆ་དོད་པོ་དེ་ལ་ངེད་རང་དེ་སྔ་ཤིན་ཏུ་
དགའ་པོ་ཡོད་ཀྱང་། ད་ཆ་དེ་ཉིད་མོག་མོག་པོར་གྱུར་པར་མ་ཟད། ཉིན་རེ་བཞིན་དུ་མུན་པ་
ཇེ་མཐུག་ཏུ་སོང་། འདྲེན་བྱེད་ལམ་དུ་ཡུད་ཙམ་འཆར་བའི་དྲན་ཤེས་དེ་དག་ཕུད། དྲན་ཤེས་
ངོ་མ་ཅི་ཡོད་ལ་ལྟ་དུས། ཐམས་ཅད་སྒྱུ་མའི་རྨི་ལམ་འཚུབ་པོ་ཞིག་ལྟར་སྣང་། ངེད་ཀྱི་བཤེས་
གཉེན་མ་སཱ་ལི་ཧྥཎ་ལགས་མ་བྱོན་པའི་བར་དུ། མཐའ་འཁོར་གྱི་ཐམས་ཅད་ཁ་ཁུ་སིམ་པོ་དང་
སྨག་རུམ་མུན་པར་གྱུར་པ་དེར་ངེད་རང་རིམ་བཞིན་གོམས་ནས་འདུག་ལ། དེ་སྔ་དེ་ལྟ་མིན་པ་
ཡང་བརྗེད་ནས་སོང་། འོན་ཏེ་གང་དེ་ཕེབས་པས་ངེད་ཀྱི་བསམ་བློར་བཅིངས་འགྲོལ་ཐོབ་པར་
གྱུར། ངེད་ལ་འོད་སྣང་དང་ནི་སྐད་སྒྲར་སྤྱོད་དབང་ཟླ་ངོ་བཅུ་དགུ་ལས་མ་བྱུང་ཡང་། ཡངས་
ཤིང་རྒྱ་ཆེ་བའི་སྔོ་ལྗང་ཁྱིམ་གཞིས་དང་། སྔོ་བསངས་ནམ་མཁའ་དང་། སྔོ་སེང་སེང་གི་རྩི་
ཤིང་། མཚར་སྡུག་འགྲན་བཞིན་པའི་མེ་ཏོག་བཅས་ངེད་ཀྱིས་སྔར་བཞིན་གསལ་པོར་ངེས་ནས་
འདུག་ལ། དེ་དག་ཐམས་ཅད་ངེད་ཀྱི་སེམས་ལ་ནམ་ཡང་བརྟན་པོ་རུ་ངེས་ནས་ཡོད།

ལེའུ་གཉིས་པ།
བཙན་རྒོད་ཆུང་ཆུང༌།

ངེད་གཉིས་ཤོག་བུའི་མི་ཆུང་འདྲ་བར་བྱེད་པའི་དབྱིངས་ལ་
འཚུད་ནས་ཡོད་ན་ཡང་། མི་རིང་བར་ཉོབ་ནས་རྩེ་འདོད་མེད་པར་
གྱུར་པས། འཇུར་སྒྲོག་དང་ཤིང་ལོ་གང་བྱུང་དུ་འབྲེག་བཞིན་བསྡད།
དེ་ནས་ངེད་ཀྱིས་ཇེམ་ཙེས་དམ་བིའི་ཁ་རྩངས་འབྱེད་གསོར་དང་
མཚུངས་པ་མཱ་ཙའི་སྐྲ་ཛོབ་དེ་ཚོ་འབྲེག་པར་འགྲོ་དུས་བུ་མོ་དེས་ཐོག་
མར་འབྲེག་ཏུ་མི་འཇུག་ཀྱང་། རྗེས་སུ་མགོ་བོ་བསྒུར་སོང་། ཀི་
ལ་ཀི་ལན་ཞེས་པ་ལྟར་མོས་ཀྱང་ཇེམ་ཙེས་ངེད་ཀྱི་སྐྲ་ལོ་འབྲེག་པར་
ཡོང་ནས་སྐྲ་ཚོམ་བུ་གཅིག་བྲེགས་ཚར་ཙམ་ལ་སྟབས་ཡག་ནས་
སྐྱེད་མ་དུས་ཐོག་ཏུ་ཕེབས་པས་མ་གཏོགས། ངེད་ཀྱི་སྐྲ་ལོ་ཤུལ་
མེད་དུ་འགྲོ་བར་ངེས།
དྲག་སྐྱེད་བྱུང་ནས་ཟླ་ཤས་སོང་རྗེས་ཀྱི་གནས་ཚུལ་ཕྲན་ཚེགས་དེ་ཚོ་མི་དྲན་ཡང་། ངེད་
རང་རྟག་པར་སྐྱེད་མའི་པུས་མོའི་སྟེང་དུ་བསྡད་པ་དེ་དྲན་གྱིན་གདའ། ཁོང་གིས་ཕར་ཚུར་
ཕེབས་ནས་ཁྱིམ་ལས་གནང་དུས། ངེད་ཀྱིས་ཁོང་གི་གོས་སྣེ་ནས་བཟུང་སྟེ་མཉམ་དུ་ཡར་
རྒྱུག་མར་རྒྱུག་བྱེད་ཀྱིན་ཡོད། ངེད་ཀྱིས་གང་སར་ལག་པ་འཆང་ཙམ་འཆང་ཙམ་བྱེད་པར་
མ་ཟད། ཁོང་གི་བྱེད་སྟངས་སྣ་ཚོགས་ལ་ཉམས་ཞིབ་བྱས་ནས་བྱ་དངོས་མང་པོ་ཞིག་ཤེས་
རྟོགས་བྱས་པ་ཡིན། དེ་ནས་རྒྱུན་རིང་མ་སོང་བར་ངེད་ལ་གཞན་དང་འབྲེལ་བ་བྱེད་པ་དང་
ཕན་ཚུན་ལ་བརྡ་སྤྲོད་པའི་དགོས་གལ་ཤིན་ཏུ་ཆེ་བའི་ཚོར་སྣང་ཟབ་མོ་བྱུང་བས་ན། ངེད་
ཀྱིས་མགོ་བོ་འཕྲེད་ལ་གཡུག་ཙམ་བྱས་ནས་མིན་པའི་བརྡ་སྟོན་པ་དང་། མགོ་བོ་ལྕོག་ཙམ་
བྱས་ནས་ཡིན་བརྡ་སྟོན་པ། འཐེན་ཙམ་བྱས་ནས་ཤོག་ཟེར་བའི་བརྡ་སྟོན་པ། འབུད་ཙམ་
བྱས་ནས་རྒྱུགས་ཟེར་བའི་བརྡ་སྟོན་པ་ལ་སོགས་པའི་བརྡ་རྟགས་སྟབས་བདེ་ཁ་ཤས་སྤྱོད་མགོ་
བརྩམས་པ་ཡིན། ངེད་ལ་བྷོ་རུ་ཊི་དགོས་དུས་བྷོ་རུ་ཊི་བཏུབས་ནས་མར་གཡུག་པའི་ཕྱག་
རྒྱ་བྱེད་པ་དང་། དགུང་ཟས་དང་མཉམ་དུ་ཟ་བྱེད་ཀྱི་འཁྱགས་ཞོ་བཟོ་རོགས་ཟེ་སྐྱེད་མར་
ཞུ་དགོས་དུས། འཁྱགས་སྒམ་གྱི་སྒོ་འབྱེད་པའི་ལག་བརྡ་བྱེད་པར་མ་ཟད། འཁྲུག་འཁྲུག་
འདར་ནས་འཁྱགས་ཚུལ་སྟོན་གྱིན་ཡོད། སྐྱེད་མས་ཀྱང་ངེད་ལ་དངོས་པོ་མང་པོ་མཚོན་པའི་
བརྡ་སྣ་ཚོགས་བསྟན་ནས་ངེད་རང་ལ་དེ་དག་ཤེས་སུ་འཇུག་ཐབས་གང་དྲག་གནང་། ཁོང་
གིས་ཅ་ལག་འདྲ་ལེན་དགོས་པའི་བརྡ་གནང་བ་དེ་ངེད་ཀྱིས་ལམ་སེང་རྟོགས་ནས་དེ་མ་ཉིད་
ལ་བཀའ་བཞིན་ཐོག་ཁའམ། ཡང་ན་གཞན་སར་ལེན་པར་འགྲོ་བཞིན་ཡོད། མདོར་ན་ངམ་
ནག་མུན་པའི་འཕྲང་རིང་དེ་ཡི་ནང་། ངེད་ལ་འོད་སྣང་ཕྲན་བུ་ལོངས་སུ་སྤྱོད་རྒྱུ་བྱུང་བ་དེ་
ནི་དྲིན་ཆེན་སྐྱེད་མའི་བྱམས་བརྩེ་དང་བློ་གྲོས་ཁོ་ནར་བརྟེན་ནས་བྱུང་བ་ལགས།
ངེད་ཀྱིས་སོ་སོའི་མཐའ་འཁོར་གྱི་ཐམས་ཅད་སྦར་མཐིལ་དུ་བླུགས་པ་ལྟར་ཡིན་ཟེ་
བརྗོད་ཆོག་སྟེ། ངེད་རང་ལོ་ལྔར་སོན་དུས་ནས། བཀྲུས་ཟིན་པའི་གྱོན་གོས་ལྟེབས་བརྩེགས་
བརྒྱབ་ནས་བསྡུ་ཤེས་པར་མ་ཟད། གང་ཞིག་ངེད་རང་གི་ཡིན་པ་ཡང་ངོ་ཆོད་ཀྱིན་ཡོད།
སྐྱེད་མ་དང་ཨ་ནེས་ངོ་འཁྲུད་སྐྲ་ཤད་དང་མཛེས་འཆོས་བྱས་ན་ཁོང་རྣམས་ཕྱི་ལ་ཕེབས་
མཁན་ཡིན་པ་ངེད་ཀྱིས་ཚོར་ནས་ངེད་ཀྱང་འཁྲིད་རོགས་ཞུ་བ་དང་། གཉེན་གྲོགས་ཚོ་
མགྲོན་དུ་ཕེབས་ཚེ་ངེད་ཀྱིས་རང་ཁོང་རྣམས་ལ་མཇལ་དུ་འཇུག་བཞིན་ཡོད་པ་དང་། ཁོང་
རྣམས་གྱེས་དུས་ངེད་ཀྱིས་ལག་པ་གཡུགས་གཡུགས་བྱས་ནས་ཞལ་གྱེས་ཞུ་བཞིན་ཡོད།
ལག་བརྡ་དེ་ཡི་བསྟན་དོན་རབ་རིབ་ཙམ་ཞིག་ངེད་ཀྱིས་ད་དུང་ངེས་ནས་གདའ། ཉིན་ཞིག་
སྐུ་ཞབས་ཁ་ཤས་ཤིག་སྐྱེད་མར་གཟིགས་པར་ཕེབས་ཏེ། མདུན་སྒོ་ཕྱེ་ནས་སླར་བརྒྱབ་པ་
ལས་ཁོང་རྣམས་ཕེབས་འབྱོར་བྱུང་བ་ངེད་ཀྱིས་ཤེས་པ་ན། ངེད་ཀྱིས་དྲན་པ་སྐྱེན་པོས་ཐོག་
ཁར་འཛེགས་ཏེ་སྐུ་མགྲོན་ལ་སྣེ་ལེན་ཞུ་དུས་གྱོན་ན་འཚམ་ཤོས་ཡིན་སྙམ་པའི་གོས་ཤིག་
གྱོན་ནས། གཞན་གྱི་ལད་ཟློས་བྱས་ཏེ་མེ་ལོང་གི་མདུན་དུ་ལངས་པར་མ་ཟད། མགོ་ལ་སྐྲ་
སྣུམ་དང༌། ངོ་ལ་བྱུག་རྫས་བྱུག་རྗེས་མགོ་ནས་ཕྲག་གོང་བར་སེང་རས་ཤིག་གྱོན་ནས་ངོ་
གདོང་བཀབ་པ་དང་། རིང་ཐུང་སྨད་གོས་དང་ཧ་ལམ་མཉམ་པའི་སྐེད་དཀྲིས་ཧ་ཅང་ཆེན་
པོ་ཞིག་སྐེད་པར་དཀྲིས་པ་བཅས། ངེད་ཀྱིས་གཟབ་མཆོར་དེ་ལྟར་སྤྲས་ཟིན་རྗེས། ཐོག་ཁ་
ལས་བབས་ནས་སྐུ་མགྲོན་ལ་སྣེ་ལེན་ཞུ་བར་ཡོང་བ་ཡིན།
ངེད་དང་གཞན་དག་མི་འདྲ་བ་དེ་ཐོག་མར་ག་དུས་ཤེས་མིན་ངེད་ཀྱིས་གསལ་པོར་
མི་དྲན་ཡང་། ངེད་ཀྱི་རྒན་ལགས་མ་བྱོན་གོང་ལ་ངེད་ཀྱིས་གནད་དོན་དེ་ཤེས་སོང་། དེ་
དུས་སྐྱེད་མ་དང་ངེད་ཀྱི་རོགས་ཟླ་ཆུང་ཆུང་ཚོས་གཞན་ལ་ཅི་ཞིག་སྒྲུབ་རོགས་ཟེར་དགོས་
དུས། ངེད་ལྟར་ལག་བརྡ་མི་བྱེད་པར། ཁ་ནས་སྐད་ཆ་ཤོད་ཀྱིན་ཡོད་པར་ངེད་རང་དོ་སྣང་
བྱུང་། སྐབས་རེར་ངེད་ཀྱིས་སྐད་ཆ་ཤོད་མཁན་གཉིས་ཀྱི་གསེང་དུ་ལངས་ནས་དེ་ཚོའི་མཆུ་
ཏོར་ལག་པ་འཆང་དུས། ཁོ་ཚོས་ཅི་ཞིག་ཤོད་པ་ངེད་ཀྱི་མ་ཤེས་པས། སེམས་ནང་དངངས་
སྐྲག་ཧ་ཅང་ཆེན་པོ་སྐྱེས་པ་ན། ངེད་ཀྱིས་ཀྱང་མཆུ་ཏོ་སྒུལ་ཞིང་ལག་བརྡ་ཅི་ཐུབ་བྱས་རུང་། ངེད་
ཀྱིས་ཅི་ཞིག་སྨྲས་པ་གཞན་གྱིས་སྔར་བཞིན་མ་གོ་བས། ངེད་རང་རབ་ཏུ་ཁྲོས་ནས་སྟོབས་
ཟད་སྐད་འཛེར་མ་བྱས་ཀྱི་བར་དུ་སྐད་ཅོར་འུར་ཅོར་དིར་དིར་ངང་ཕུ་དཀྲུག་མདའ་དཀྲུག་
བཟོ་བཞིན་ཡོད།
ངེད་ཀྱིས་མ་མ་ཨེ་ལར་རྡོག་རྒྱག་གཞུས་པ་དེས་ཁོང་ལ་ན་ཟུག་བཏང་བ་ལ་སོགས་ངེད་
ཀྱིས་བྱས་པའི་བྱ་ངན་དེ་ཚོ་ངེད་རང་གིས་ཤེས། ངེད་ཀྱིས་རླུང་བསྟན་ཟིན་རྗེས་སེམས་ནང་
ནོངས་འགྱོད་ཕྲན་བུ་སྐྱེས་ན་ཡང་། དེ་རྗེས་ངེད་ཀྱིས་བྱ་སྤྱོད་ཐད་ལ་ལེགས་བཅོས་བཏང་
མྱོང་བ་ཐེངས་གཅིག་ཀྱང་དྲན་གྱི་མི་འདུག་ལ། བློ་ལ་མ་བབས་པ་ཅུང་ཟད་བྱུང་ན་ལམ་སེང་
སྤྱོད་ངན་བསྐྱར་ལངས་བྱེད་ཀྱིན་ཡོད།
དེ་དུས་ངེད་དང་འབྲལ་མེད་འགྲོགས་མཁན་རོགས་ཟླ་གཉིས་ཡོད་པ་ལས། གཅིག་
ནི་མ་བྱན་གྱི་བུ་མོ་ཡིན་པ་མིང་ལ་མཱ་ཙ་ཝ་ཧྲེང་ཐོཎ་ཟེར་བའི་མི་རིགས་ནག་པོ་མ་གཅིག་
དང་། ཅིག་ཤོས་ནི་བྷེལ་ཟེར་བའི་ཤ་ཁྱི་ན་རྒས་ཤིག་ཡིན་པ་དེ་ནི་ཤ་ཁྱི་རྩེ་གྲ་ཞིག་རེད། མཱ་
ཙས་ངེད་ཀྱི་ལག་བརྡའི་དོན་གསལ་བར་རྟོགས་ནས། ངེད་ཀྱིས་ཅི་བཤད་ཚང་མ་སྒྲུབ་ཀྱིན་
ཡོད། ངེད་རང་གཟུགས་པོ་ཐང་ལ་ཤེད་ཤུགས་ཆེ་བ་དང་། ཆེ་འདོད་དང་མཐོ་འདོད་ཆེ་བར་
མ་ཟད། རྗེས་འབྲས་ལ་བསམ་བློ་མ་བཏང་བར་བུ་མོ་དེ་ལ་རྐང་བརྡ་ལག་བརྡ་བྱེད་རྒྱུར་སྤྲོ་
བས་ན། བུ་མོ་དེ་ངེད་ཀྱི་གཏུམ་དྲག་ལ་འཇིགས་ནས་ངེད་ལ་རྩོད་པ་བྱེད་མི་ཕོད། ངེད་རང་
རློམ་སེམས་ཆེ་ལ་རང་ཤེད་ཚ་ཞིང་། ཐ་ན་རྐང་རྡུང་ལག་རྡུང་བྱེད་དགོས་བྱུང་ན་ཡང་རང་གི་
འདོད་བློ་སྐོང་མཚམས་གཏན་ནས་བཞག་མ་མྱོང་། ངེད་ཚོ་ཉིན་གང་གསོལ་ཐབ་ཀྱི་ནང་དུ་
བག་ཟན་བརྫི་བ་དང༌། ཁོ་ཧྥེ་འཐག་པ། འཁྱགས་ཞོ་བཟོ་བ། སྤྱི་གོར་སྲེག་པ། བྱ་མོ་དང་
བྱ་དེ་མགྲིན་དམར་ལ་ལྟོ་སྟེར་བ་བཅས་བྱས་ནས་བསྡད། ཁྱིམ་བྱ་དེ་ཚོས་མི་ལ་སྐྲག་སྣང་སྤུ་
ཙམ་ཡང་མི་བྱེད་པར། ངེད་ཀྱི་ལག་པ་ནས་ཟས་ཟ་བར་མ་ཟད། ཁ་ལ་ཉན་པོས་ངེད་རང་
ལ་བྱིལ་བྱིལ་བྱེད་དུ་འཇུག་གིན་ཡོད། ཉིན་ཞིག་ལ་བྱ་དེ་མགྲིན་དམར་ཆེན་པོ་ཞིག་གིས་
ངེད་ཀྱི་ལག་པ་ནས་ཀྲོ་མ་ཀྲུ་གཅིག་ཕྲོགས་ཏེ་མྱུར་བ་ཉིད་དུ་བྲོས་སོང་བ་དེས་ངེད་ཚོ་ལ་བློ་
ཞིག་བསླབས་པ་ཡིན་སྲིད་དེ། ཉིན་ཞིག་མ་བྱན་ལགས་ཀྱིས་བསྲེགས་ཚར་ཙམ་ཡིན་པའི་སྤྲི་
གོར་ཆེན་པོ་ཞིག་ངེད་ཚོས་ཕྲོགས་ཏེ། ཤིང་ཕུང་གི་ཕག་ཏུ་གབ་ནས་གཙང་དག་བཟས་པས།
རྗེས་སུ་ངེད་རང་སྐྱུག་པ་ཚད་མེད་པ་ཤོར་བྱུང༌། བྱ་དེ་མགྲིན་དམར་དེ་ལ་ཡང་ཆད་པ་དེ་འདྲ་
ཞིག་ཕོག་ཡོད་མེད་ནི་མི་ཤེས།
བྱ་དེ་དཀར་ཐིག་ཅན་གྱིས་མི་སླེབས་མྱོང་མེད་སར་བྱ་ཚང་བཟོ་རྒྱུར་དགའ་ཤོས་བྱེད།
ངེད་རང་མེ་ཏོག་སྟུག་པོའི་ཀློང་དུ་དེ་ཡི་སྒོ་ང་འཚོལ་དུ་འགྲོ་རྒྱུར་ཤིན་ཏུ་དགའ། ངེད་ཀྱིས་
མཱ་ཙར་ངེད་རང་སྒོ་ང་འཚོལ་བར་འགྲོ་བ་ཡིན་ཞེས་སྨྲ་མི་ཤེས་ཀྱང་། ངེད་ཀྱིས་ལག་གཉིས་
སྒོར་མོར་སྦྱར་ཏེ་ས་ལ་བཞག་ནས། རྩྭ་རྫོབ་ཀྱི་ཁྲོད་དུ་དངོས་པོ་སྒོར་མོ་ཞིག་འཚོལ་དུ་འགྲོ་
རྒྱུའི་བརྡ་བསྟན་པ་ཙམ་གྱིས་མཱ་ཙས་ལམ་སེང་ཧ་གོ་སོང་། གལ་སྲིད་སྟབས་ཡག་ནས་ངེད་
ཚོས་སྒོ་ང་ཞིག་རྙེད་ཚེ། སྒོ་ང་ཁྱེར་ནས་འགྱེལ་བ་ཡིན་ན་སྒོ་ང་ཆག་རྒྱུ་རེད་ཅེས་ངེད་ཀྱིས་
མཱ་ཙར་ལག་བརྡ་བྱེད།
གྲོ་སྤུངས་རྒྱག་སའི་རིབ་མ་དང་། རྟ་གསོ་སའི་རྟ་ར་དང་། ད་དུང་སྔ་དགོང་འོ་མ་འཇོ་
སའི་བ་ར་བཅས་དེ་དག་ཚང་མ་མཱ་ཙ་དང་ངེད་ཀྱིས་རྩེད་མོ་ཚིམས་མེད་རྩེ་ས་ཡིན། འོ་མ་
འཇོ་མཁན་གྱིས་འོ་མ་འཇོ་སྐབས་ངེད་ཚོའི་ལག་པ་བ་མོའི་ལུས་ལ་འཆང་དུ་བཅུག་པ་ན།
ངེད་རང་མཚར་སྣང་དབང་གིས་བ་མོའི་ལུས་ཀྱི་གང་སར་ལག་པ་འཆང་ཙམ་རེ་བྱས་པས།
བ་མོ་དེ་འཚིག་པ་ཟོས་ནས་མཇུག་མས་ཤེད་ཀྱིས་འབྲབ་རྡུང་བྱེད།
ཡེ་ཤུའི་འཁྲུངས་སྐར་ལ་གྲ་སྒྲིག་བྱེད་རྒྱུ་དེ་ནི་ངེད་རང་བློ་ཡིད་ཚིམ་ཤོས་ཀྱི་བྱ་བ་ཞིག་
རེད། ཁོ་ཚོས་བྲེལ་བ་ཅི་ཞིག་བྱེད་པ་ངེད་ཀྱིས་མི་ཤེས་ཀྱང་། སྣང་བ་སྐྱིད་པའི་ངང་ཚུལ་
དེ་རིགས་ལ་ངེད་རང་ཧ་ཅང་དགའ་པོ་ཡོད་ལ། ལྷག་པར་ངེད་ཚོ་ཁ་རོག་སྡོད་ཕྱིར་མི་རྒན་
པ་ཚོས་ངེད་དང་མཱ་ཙར་རྔན་ཟས་ཙག་ཙིག་འདྲ་སྟེར་གྱིན་ཡོད། ངེད་ཚོས་མི་རྒན་པ་ཚོའི་
ལས་ཀར་འགོག་རྐྱེན་མང་པོ་བཟོས་ན་ཡང༌། ངེད་ཚོ་ནི་སྣང་བ་ཤིན་ཏུ་སྐྱིད། སྐབས་རེར་
ཁོང་རྣམས་ཀྱིས་ངེད་ཅག་ལ་ཡང་དྲི་ཞིམ་རྫས་ཆ་འཐག་པ་དང་། རྒུན་འབྲུམ་སྐམ་པོ་སྒྲུག་པ་
སོགས་བྱེད་དུ་འཇུག་པ་དང་། སྐབས་རེར་ད་དུང་ཁྱེམ་བུའི་སྟེང་གི་ཟས་ལྷག་ཐིགས་པ་ངེད་
ཅག་ལ་ལྡག་ཏུ་འཇུག་གིན་ཡོད། ངེད་ཀྱིས་ཀྱང་གཞན་གྱི་ལད་མོ་བྱས་ཏེ་རྐང་འབོབ་ཡར་
ལ་འགེལ་བར་བྱས་མོད། ངེད་རང་ངོ་མ་དེ་ལྟར་བྱེད་ལ་སྤྲོ་བ་ཞིག་མིན་ལ། ཕྲུ་གུ་གཞན་
དག་ནང་བཞིན་ནམ་མ་གསལ་གོང་ནས་བྲེལ་འཚུབ་ངང་ལངས་ཏེ་རྐང་འབོབ་ནང་དུ་ལག་
རྟགས་ཅི་ཞིག་བླུགས་ཡོད་མེད་ལ་ལྟ་འདོད་ཀྱི་མཚར་སྣང་ཆེན་པོ་དེ་འདྲ་ཡང་མེད།
མཱ་ཙ་ནི་ངེད་དང་འདྲ་བར་པྲ་ཚག་ཆེ། ཟླ་བ་བདུན་པའི་ཚ་དུབ་ཆེ་བའི་ཕྱི་དྲོ་ཞིག་
ལ། བར་འཁྱམས་འོག་གི་རྡོ་སྐས་སྟེང་དུ་ན་ཆུང་བུ་མོ་གཉིས་བསྡད་ཡོད་པ་དང་། ལོ་ན་
བརྒྱད་དགུ་ཙམ་ལ་སོན་པའི་བུ་མོ་རྒན་པ་དེ་ཡི་ཤ་རྩ་ཤིང་ནག་བཞིན་དུ་ནག་ཅིང་། དེ་ཡི་
མགོ་ལ་འཇུར་སྒྲོག་གིས་སྤ་ལྕོག་ཛོབ་ཙམ་ཛོབ་ཙམ་གང་སར་བསླས་ནས་དམ་བེའི་ཁ་གཅོད་
འབྱེད་གསོར་དང་འདྲ་བར་བཏང་བ་དེ་ནི་མཱ་ཙ་ཝ་ཧྲེང་ཐོཎ་ཡིན་པ་དང་། ལོ་ན་དྲུག་ལ་
སོན་ཙམ་གྱི་བུ་མོ་ཆུང་བ་ལོང་བ་ཡིན་པ། ཤ་རྩ་དུང་ལྟར་དཀར་ལ་སྐྲ་ལོ་སེར་པོ་སུ་ལུ་ཡིན་པ་
དེ་ནི་ངེད་ཡིན། ངེད་གཉིས་ཤོག་བུའི་མི་ཆུང་འདྲ་བར་བྱེད་པའི་དབྱིངས་ལ་འཚུད་ནས་ཡོད་
ན་ཡང་། མི་རིང་བར་ཉོབ་ནས་རྩེ་འདོད་མེད་པར་གྱུར་པས། འཇུར་སྒྲོག་དང་ཤིང་ལོ་གང་
བྱུང་དུ་འབྲེག་བཞིན་བསྡད། དེ་ནས་ངེད་ཀྱིས་ཇེམ་ཙེས་དམ་བེའི་ཁ་གཅོད་འབྱེད་གསོར་
དང་མཚུངས་པའི་མྰ་ཙའི་སྐྲ་ཛོབ་དེ་ཚོ་འབྲེག་པར་འགྲོ་དུས་བུ་མོ་དེས་ཐོག་མར་འབྲེག་ཏུ་
མི་འཇུག་ཀྱང་། རྗེས་སུ་མགོ་བོ་བསྒུར་སོང་། ཀི་ལ་ཀི་ལན་ཞེས་པ་ལྟར་མོས་ཀྱང་ཇེམ་ཙེས་
ངེད་ཀྱི་སྐྲ་ལོ་འབྲེག་པར་ཡོང་ནས་སྐྲ་ཚོམ་བུ་གཅིག་བྲེགས་ཚར་ཙམ་ལ་སྟབས་ཡག་ནས་
སྐྱེད་མ་དུས་ཐོག་ཏུ་ཕེབས་པས་མ་གཏོགས། ངེད་ཀྱི་སྐྲ་ལོ་ཤུལ་མེད་དུ་འགྲོ་བར་ངེས།
ངེད་ཀྱི་རོགས་ཟླ་གཞན་ཞིག་ནི་བྷེལ་ཞེས་འབོད་པའི་ཁྱི་དེ་རེད། དེ་ཉིད་རྒས་ཤིང་
འཁོགས་ལ་ལེ་ལོ་ཆེ་བས། མེ་ཐབ་ཀྱི་གཞོགས་སུ་ཉལ་རྒྱུར་དགའ་བ་ལས། ངེད་དང་མཉམ་
དུ་གང་སར་འགྲོ་བཞིན་མེད། ངེད་ཀྱིས་ཐབས་ཤེས་ཡོད་རྒུས་དེ་ལ་ལག་བརྡ་བསླབས་ན་
ཡང་དེ་ནི་གླེན་ཞིང་རྨོངས་པས་ད་དུང་ཡག་པོ་ཞིག་སྦྱོང་ཐུབ་པ་མི་འདུག སྐབས་རེར་དེས་
གློ་བུར་མཆོང་རྒྱངས་རྒྱག་ཅིང་། འདྲོགས་ནས་ལུས་ཡོངས་འཁྲུག་འཁྲུག་འདར་ལ། དེ་ནས་
སླར་ཡང་བློ་རྩེ་གཅིག་སྒྲིམ་གྱིས་ཙོག་པུར་བསྡད་དེ་བྱ་བྱེའུ་ཞིག་འཛིན་རྩིས་ཡོད་པ་ལྟར་བྱེད།
དེས་དེ་ལྟར་བྱེད་དོན་ཅི་ཡིན་ངེད་ཀྱིས་མི་ཤེས་ཀྱང་། ངེད་རང་ཁོང་ཁྲོ་ལངས་ནས་མུ་མཐུད་
བསླབས་པར་མི་འདོད་པས། དེ་ལ་ཉེས་རྡུང་ཚ་ཐག་ཆོད་ཐེངས་རེ་བཏང་ཚེ། དེས་ཡར་
ལངས་ཏེ་རྐྱོང་ཤད་ཅིག་བྱེད་བཞིན་སྣ་ལས་ཧུང་སྒྲ་རེ་གཉིས་བསྒྲགས་རྗེས་མེ་ཐབ་ཀྱི་ཕར་
སྣེར་ཕྱིན་ཏེ་སླར་ཡང་ཉལ་ནས་སྡོད་པ་རེད། ངེད་ནི་ངལ་བས་དུབ་ལ་ཐང་ཆད་པས། ཁྱི་
རྒན་དེ་བཞག་ནས་མཱ་ཙ་འཚོལ་བར་འགྲོ་དགོས་པར་ཐུག་གིན་ཡོད།
ན་སོ་ཕྲ་དུས་ཀྱི་འདས་དོན་སྣ་ཚོགས་མིག་གི་ལམ་དུ་གསལ་ལྷམ་མེར་འཆར་ལ། ཁུ་
སིམ་ལ་འོད་སྣང་ཡང་མེད་པའི་ཉིན་མོ་དེ་ཚོར་ངེད་ཀྱིས་ལས་མེད་དལ་སྡོད་བྱེད་པ་དེ་དག་
ལ་ཕྱིར་དྲན་བྱེད་དུས་འགྱོད་སེམས་ཧ་ཅང་ཆེན་པོ་སྐྱེ་བཞིན་འདུག
ཉིན་ཞིག་ངེད་ཀྱིས་གཟབ་གཟབ་མ་བྱས་པར་པང་ཁེབས་ཀྱི་སྟེང་དུ་ཆུ་གཏོར་བས།
པང་ཁེབས་བཀྲམས་ཏེ་ཚོམས་ཆེན་གྱི་ཐབ་ཀའི་ཟུར་དུ་བསྐམས་ནས་འཇོག་དུས། པང་
ཁེབས་སྐེམ་རྒྱུ་འགོར་དྲགས་འདུག་སྙམ་ནས་ངེད་ཀྱིས་མེ་དང་བར་ཐག་ཉེ་རུ་བཏང་སྟེ། གོ་
ཐལ་ཚ་པོའི་སྟེང་དུ་བཞག་པས་དེ་མ་ཉིད་དུ་དེ་ལ་མེ་མཆེད་ནས་འཚིགས་ཤིང་ངེད་ཀྱི་
གོས་ལ་ཡང་མེ་འབར་སོང་། ངེད་ཀྱིས་སྐད་འབོད་དྲག་པོ་བྱས་པས་རྨོ་བོ་ཝེ་ཎེ་ལགས་ཀྱིས་
བརྒྱུགས་ཕེབས་ནས་ཉལ་གདན་ཞིག་གིས་ངེད་བཏུམས་པས། ངེད་རང་དབུགས་བསུབས་
ཐེབས་ནས་འཆི་ལ་ཁད་བྱས་ཀྱང་། མེ་གསོད་ཐུབ་པར་མ་ཟད། ངེད་ཀྱི་ལག་པ་དང་སྐྲ་ལོ་
ཕུད། མེ་ཡིས་འཚིགས་ཚབས་ཆེན་པོ་དེ་ཙམ་བྱུང་མེད།
ཧ་ལམ་དུས་དེ་ཙམ་ཞིག་ལ། ངེད་ཀྱིས་ལྡེ་མིག་གི་ངོ་མཚར་སྤྱོད་སྒོ་ཧ་གོ་སོང་། ཉིན་
ཞིག་གི་ཞོགས་པར་ངེད་ཀྱིས་སྐྱེད་མ་གསོལ་ཐབ་ནང་དུ་བཅུག་ནས་སྒོ་ལྕགས་བརྒྱབ་པ་ཡིན།
དེ་དུས་གཡོག་ཁོལ་ཚོ་ནི་ཁང་པ་གཞན་ནང་ལས་ཀ་བྱེད་བཞིན་ཡོད་སྟབས། ཁོང་ཁང་པ་
དེའི་ནང་ཆུ་ཚོད་གསུམ་ལ་བཅུག་ནས་བཞག་པ་ཡིན། ངེད་ཀྱིས་བར་འཁྱམས་མདུན་གྱི་རྡོ་
སྐས་ཀྱི་སྟེང་དུ་བསྡད་དེ། སྐྱེད་མས་སྦུག་ནས་སྒོ་ཤེད་ཆེར་བརྡུངས་པ་ལས་བྱུང་བའི་གཡོ་
འགུལ་ལ་ཞིབ་དཔྱད་བྱེད་བཞིན་གད་མོ་ཧེ་ཧེ་རྫོགས་རྒྱུ་མེད་པ་བགད་པ་ཡིན། ཐོ་ཅོའི་སྤྱོད་
པ་དེ་འདྲ་བྱེད་པ་ནི་ཁྲིམས་མེད་ལུགས་མེད་རང་ཡིན་སྟབས། ཕ་མས་ངེད་ལ་བསླབ་གཅུན་
བྱེད་མཁན་ཞིག་གདན་ཞུ་བྱེད་རྒྱུའི་ཐུགས་ཐག་བཅད། ངེད་ཀྱི་བཤེས་གཉེན་མ་སྲས་མོ་སཱ་
ལི་ཧྥཎ་ལགས་ངེད་ཀྱི་ཁྱིམ་ལ་ཕེབས་ཚར་ཙམ་ཞིག་ལ། ངེད་ཀྱིས་གོ་སྐབས་ཤིག་བཙལ་ཏེ་
ཁོང་ཁང་པའི་ནང་དུ་བཅུག་ནས་བཞག་པ་ཡིན་ཏེ། དེ་དུས་སྐྱེད་མས་ངེད་རང་ཐོག་ཁར་
རྒན་ལགས་ཀྱི་དྲུང་དུ་ཅ་ལག་ཅིག་འབུལ་བར་མངགས་བྱུང༌། ངེད་ཀྱིས་ཁ་ཕྱིར་འཁོར་དུས་
རྡིང་སྒྲ་དང་བཅས་སྒོ་བརྒྱབ་རྗེས། ལྡེ་མིག་ཚོམས་ཆེན་གྱི་ཆ་སྒམ་འོག་ཏུ་སྦས། ཁོང་ཚོས་
ངེད་ལ་ཁ་འཇམ་པོ་ཇི་ལྟར་བཤད་ན་ཡང་ངེད་ཀྱིས་ལྡེ་མིག་སྦེད་ས་མ་བཤད་པས། ཕ་མས་
སྐས་རིང་ཞིག་བཙུགས་ནས་སྲས་མོ་སཱ་ལི་ཧྥཎ་ལགས་སྒེའུ་ཁུང་ནས་ཐོན་དུ་འཇུག་དགོས་
པར་ཐུག་པ་དེར་ངེད་རང་བློ་ཡིད་ཧ་ཅང་ཚིམ་པོ་བྱུང་ལ། ཟླ་ཤས་སོང་རྗེས་གཞི་ནས་ལྡེ་
མིག་ཁོང་རྣམ་པར་སྤྲད་པ་ཡིན།
ངེད་རང་ལོ་ལྔར་སོན་ཙམ་ལ། ངེད་ཚོས་འཁྲིལ་ཤིང་གིས་བཏུམས་པའི་ཁང་པ་དེ་ནས་
ཁང་པ་གསར་པ་ཆེ་ཙམ་ཞིག་ཏུ་སྤོས་པ་ཡིན། ངེད་ཚོའི་ཁྱིམ་ལ་ཕ་མ་གཉིས་ཕུད་ད་དུང་
ཨ་མ་མི་གཅིག་པའི་གཅེན་པོ་གཉིས་ཡོད་པ་དང་། རྗེས་སུ་སླར་ཡང་གཅུང་མོ་ཞིག་བྱུང་བ་
དེའི་མིང་ལ་མེལ་དྷེ་རོད་ཊེ་ཟེར། པ་ཕས་ངེད་ལ་བཞག་པའི་ཆེས་ཐོག་མའི་བག་ཆགས་ནི་
འདི་འདྲ་ཞིག་སྟེ། ཐེངས་ཤིག་ངེད་ཚགས་པར་གྱི་ཕུང་གསོག་མང་པོ་ཞིག་བརྒྱུད་ནས་པ་
ཕའི་དྲུང་དུ་འགྲོ་དུས། ཁོང་གིས་ཁེར་མར་ཤོག་ལྷེ་ཆེན་པོ་ཞིག་བསྣམས་པ་དེས་ཁོང་གི་ཞལ་
རས་ཀྱང་བསྒྲིབས་ནས་མཆིས། ཁོང་གིས་ཅི་ཞིག་གནང་གིན་ཡོད་པ་ངེད་ཀྱིས་མགོ་གཏན་
ནས་ཚོས་མ་སོང་། དེས་ན་ངེད་ཀྱིས་ཀྱང་ཁོང་གི་ལད་མོ་བྱས་ཏེ་ཤོག་ལྷེ་ཆེན་པོ་ཞིག་བཟུང་
ཞིང་ཁོང་གི་སྤྱན་ཤེལ་དེའང་བཏགས་པ་ཡིན། དེ་ལྟར་བྱས་ན་དོགས་གནད་དེ་སེལ་བར་
ཕན་ཐོགས་འབྱུང་ངེས་སྙམ་མོད། འོན་ཏེ་དེ་རྗེས་ཀྱི་ལོ་ཧ་ཅང་མང་པོའི་ནང་། ངེད་ཀྱིས་
ད་དུང་མགོ་ཚོས་མ་སོང་། ཕྱིས་སུ་དེ་དག་ནི་ཚགས་པར་ཡིན་པ་དང་། པ་ཕ་ནི་ཚགས་པར་
ལས་ཁུངས་ཤིག་གི་རྩོམ་སྒྲིག་པ་ཡིན་པ་ངེད་ཀྱིས་གཞི་ནས་ཤེས་སོང་།
ངེད་ཀྱི་པ་ཕ་ནི་བྱམས་བརྩེ་ཤིན་ཏུ་ཆེ་ཞིང་ཁོག་པ་ཡངས་པའི་མི་ཞིག་ཡིན་པ་དང་། ཁྱིམ་
ཚང་ལ་ཤིན་ཏུ་བརྩེ་བས། རྔོན་རྒྱག་པའི་དུས་ཚིགས་ཕུད། ཁོང་ང་ཚོ་དང་གཏན་ནས་
འབྲལ་གྱིན་མེད། ཁོང་ནི་རྔོན་པ་རྩེ་གྲ་ཞིག་དང་མེ་མདའ་འཕེན་མཁས་ཤིག་ཀྱང་ཡིན་པར་
གྲགས་ལ། ཁྱིམ་མི་ཕུད་ཁོང་གིས་ཁྱི་དང་མེ་མདར་མཉེས་ཤོས་གནང་བ་རེད། ཁོང་གིས་སྐུ་
མགྲོན་ལ་སྣེ་ལེན་ཞུ་དུས་སེམས་རྩ་འཁོལ་དྲགས་པའི་སྐྱོན་ཡོད་ཅིང་། རྟག་པར་སྐུ་མགྲོན་
རེ་གཉིས་ཁྲིད་ནས་ལོག་ཕེབས་རྒྱུ་རེད། ཁོང་གི་ཐུགས་མོས་ཤོས་ཀྱི་བརྩམས་ཆོས་ནི་ཁོང་
རང་གིས་དང་དོད་བྱས་ནས་གཉེར་སྐྱོང་མཛད་པའི་མེ་ཏོག་ལྡུམ་ར་དེ་ཡིན་པ་དང་། ཁོང་
གིས་བཏབ་པའི་ཆུ་ཀུབ་དང་འབྲི་ཏ་ས་འཛིན་གཉིས་ངེད་ཚོའི་རྫོང་ཁོངས་ཀྱི་རྩེ་གྲ་ཡིན་པར་
གྲགས། ཁོང་གིས་ད་དུང་ཁྲོམ་ལ་འདོན་སྔ་ཤོས་ཡིན་པའི་རྒུན་འབྲུམ་དང་ལེགས་འདེམས་
བྱས་པའི་སྲེའུ་ཕྲན་བུ་རེ་བསྣམས་ཕེབས་ནས་ངེད་ལ་སྟེར་གྱིན་ཡོད། ཁོང་གིས་སྐབས་རེར་ངེད་
རང་ཁྲིད་དེ་ཀུབ་ཞིང་དང་འབྲས་ཤིང་ཚལ་ནང་ཕར་ཕེབས་ཚུར་ཕེབས་གནང་བ་དང་། ངེད་ལ་
བྱིལ་བྱིལ་གནང་ནས་ངེད་ཀྱི་སྤྲོ་སྣང་དེ་ཁོང་རང་གི་སྤྲོ་སྣང་ལ་བརྩི་བ་གནང་གིན་ཡོད། སྣང་
ཚུལ་དེ་ལྟ་ད་ལྟའི་བར་དུ་ད་དུང་ངེད་ཀྱི་ཡིད་ངོར་ལྷང་ལྷང་འཆར་གྱིན་འདུག
ཁོང་ནི་སྒྲུང་གཏམ་གསུང་བ་ལ་ཤིན་ཏུ་མཁས་པ་དང་། ངེད་ཀྱིས་ལག་པའི་བརྡ་སྤྲོད་
ཤེས་རྗེས། ཁོང་གིས་རྟག་པར་སྐུ་ངལ་མང་པོ་ཁྱད་དུ་བསད་དེ་ཕྱག་མཛུབ་ཀྱིས་ངེད་ཀྱི་སྦར་
མཐིལ་དུ་ཡི་གེ་འབྲི་བར་བརྟེན་ནས། ངེད་ལ་ཡིད་དབང་འཕྲོག་པའི་སྒྲུང་གཏམ་མང་པོ་
གསུང་གིན་ཡོད། ཁོང་ཐུགས་སྤྲོ་ཤོས་ནི་ཁོང་སོ་སོས་གསུངས་པའི་སྒྲུང་གཏམ་དེ་ངེད་ཀྱིས་
བསྐྱར་བཤད་བྱེད་པར་གསན་རྒྱུ་དེ་རེད།
སྤྱི་ལོ1896ལོའི་དབྱར་ཁར། ངེད་རང་བྱང་ཕྱོགས་སུ་དབྱར་སྒྲོལ་ལ་སོང་བའི་མཐའ་
མཇུག་གི་ཉིན་ཤས་ནང༌། པ་ཕ་སྐུ་གཤེགས་པའི་གཏམ་ངན་དེ་ཐོས་བྱུང༌། ཁོང་སྙུན་ཡུན་
རིང་པོ་མ་བྱུང་བར། དོས་དྲག་རང་བཞིན་གྱི་ནད་ཀྱིས་མནར་ཐེངས་གཅིག་ལ་གཤེགས་པ་
རེད། དེ་ནི་ངེད་ཀྱིས་འཆི་འབྲལ་གྱི་སེམས་སྡུག་མྱོང་ཐེངས་དང་པོ་དེ་ཡིན།
ངེད་ཀྱིས་སྐྱེད་མའི་གནས་ཚུལ་ཇི་ལྟར་བརྗོད་དགོས་སམ་ཞེ་ན། ཁོང་གིས་ངེད་ལ་
བྱམས་སྐྱོང་དེ་ལྟར་གནང་གིན་ཡོད་ན་ཡང་། ཁོང་གི་སྐོར་དེ་ངེད་ཀྱིས་བརྗོད་དཀའ་བར་
སྣང་།
ངེད་ཀྱི་གཅུང་མོ་བཙས་པ་ནས་བཟུང་སྟེ། དེ་ཡིས་སྐྱེད་མའི་པུས་མོའི་སྟེང་དུ་བསྡད་
དེ་ངེད་ཀྱི་གདན་ཐོབ་དེ་བཟུང་བས། སྐྱེད་མས་ངེད་ལ་ཐུགས་ཁུར་གནང་སེམས་དང་གནང་
ཁོམ་ཡང་ཧ་ལམ་མེད་པར་གྱུར་ནས། ངེད་རང་སྐྱེད་མའི་གཅེས་ཕྲུག་འབའ་ཞིག་དེ་མིན་
པར་གྱུར་པ་ངེད་ཀྱིས་ཤེས་པས་ན། ངེད་རང་ཕྲག་དོག་གིས་རབ་ཏུ་མྱོས་པར་གྱུར་ཏེ། དུས་
ཡུན་ཧ་ཅང་རིང་པོ་ཞིག་ནང་ངེད་ཀྱིས་གཅུང་མོ་ནི་ངེད་ཀྱི་ཁེ་དབང་ལ་བཙན་གནོད་བྱེད་
མཁན་དུ་བརྩིས་ཡོད། རྗེས་སུ་དོན་དག་ཅིག་བྱུང་བ་དེས་ངེད་ལ་གནོད་ཐེབས་དང་བརྙས་
བཅོས་ཕོག་པའི་སྣང་བ་ཤར་དུ་བཅུག་བྱུང་།
དེ་དུས་ངེད་ལ་ཨ་ལད་པད་ཀོག་ཅིག་ཡོད་པ་དེ་ལ་ངེད་རང་ཧ་ཅང་དགའ་པོ་ཡོད་ལ།
རྗེས་སུ་ངེད་ཀྱིས་དེ་ལ་ཎཎ་སིད་ཅེས་པའི་མིང་ཞིག་བཏགས་པ་ཡིན། དེ་ནི་ངེད་ཀྱི་གཅེས་
གཅེས་བྱེད་ས་དང་། རླུང་བསྟན་དུས་ཀྱི་གླུད་རྫས་ལྟ་བུ་ཞིག་ཡིན་པ་དེ་ཡི་ལུས་ཡོངས་བདར་
ཟད་ཐེབས་ནས་ལྟ་བཟོ་མེད་པར་གྱུར། ངེད་ལ་གཏམ་སྨྲ་ཤེས་མཁན་དང་སྒྲ་སྒྲོག་ཤེས་མཁན་
དང་། མིག་ཀྲབ་ཀྲབ་བྱེད་ཤེས་མཁན་བཅས་ཀྱི་ཨ་ལད་པད་ཀོག་མང་པོ་ཡོད་མོད། ངེད་ཀྱིས་
ཎཎ་སིད་ལ་བྱས་པ་ནང་བཞིན་གྱི་དགའ་ཞེན་བྱེད་ཡུལ་གཞན་གཅིག་ཀྱང་མེད། དེ་མིན།
སྒུལ་སླེ་ཞིག་ཡོད་པའི་ནང་དུ་ངེད་ཀྱིས་རྟག་ཏུ་ཎཎ་སིད་བསྙལ་ནས་དཀྲུག་དཀྲུག་ཆུ་ཚོད་
གཅིག་ལྷག་ཙམ་ལ་བྱེད་ཀྱིན་ཡོད། ཨ་ལད་པད་ཀོག་དང་སྒུལ་སླེ་གཉིས་ལ་ངེད་ཀྱིས་གཅེས་
ནོར་དུ་བརྩིས་ནས། གཞན་དག་སུ་གང་ལའང་ལག་པ་འཆང་ཙམ་ཡང་བྱེད་དུ་འཇུག་གིན་
མེད། འོན་ཏེ་ཐེངས་ཤིག་སྒུལ་སླེ་དེའི་ནང་གཅུང་མོས་བདེ་བདེ་ཤད་ཤད་ངང་ཉལ་ནས་
མཆིས་པ་ངེད་ཀྱིས་ཚོར། ཡ། ངེད་རང་དགའ་པོ་མེད་པའི་མི་ཞིག་གིས་ཧམ་ཤེད་འདི་འདྲ་
བྱེད་པ་ཨང་བསམས་ནས། ངེད་རང་ཁོང་ཁྲོ་ཆེན་པོ་ལངས་ཏེ་བཤར་ནས་སྒུལ་སླེ་དེ་མགོ་
རྟིང་བསློགས་མ་ཉིད་ལ་སྐྱེད་མ་ཕེབས་ནས་བཟུང་བས་མ་གཏོགས་གཅུང་མོ་ལྷུང་ནས་འཆི་
བ་ཡོད། དེ་དུས་ངེད་རང་མིག་གཉིས་ལོང་ཞིང་རྣ་བ་འོན་པར་གྱུར་ཏེ། ཁེར་གདུང་ཉིས་
བརྩེགས་ཀྱི་ཁྲོད་དུ་གྱར་བས། སྙིང་བརྩེའི་གཏམ་དང་ཤ་ཚའི་བྱ་སྤྱོད་དང་། དེ་བཞིན་རོགས་
ཟླའི་དབར་གྱི་མཛའ་དུང་བཅས་ལ་ཉམས་སུ་མྱོང་སྐལ་མེད་པ་ནི་སྨོས་མེད་རེད། རྗེས་སུ་
ངེད་ལ་སློབ་གསོ་ཐོབ་པ་དང་། སྐྱེ་འགྲོའི་བདེ་སྐྱིད་ལ་ལོངས་སུ་སྤྱོད་རྒྱུ་བྱུང་། མ་གཞི་མེལ་
དྷེ་རོད་ཊེས་ངེད་ཀྱི་ལག་པའི་བརྡ་དོན་མི་གོ་ལ། ངེད་ཀྱིས་ཀྱང་དེ་ཡི་ཕྲུ་གུའི་སྐད་བརྡ་དེ་ཚོ་
མི་ཐོས་མོད། ངེད་གཉིས་རིམ་བཞིན་ཁ་འདྲིས་ཁོག་འདྲིས་བྱུང་ནས། ལག་གདང་སྦྲེལ་ཏེ་
གང་སར་མཉམ་དུ་འཆམ་འཆམ་ལ་འགྲོ་བཞིན་ཡོད།

ལེའུ་གསུམ་པ།
འོད་སྣད་གི་ཕྱོགས་སུ་གཤར་བ།

ད་ཐེངས་ཁོང་དང་ངོ་ཤེས་བྱུང་བ་དེ་ངེད་ཀྱི་མི་ཚེའི་ཁ་ཕྱོགས་
འགྱུར་མཚམས་ཤིག་ལ་སླེབས་པ་ངེད་ཀྱི་སྣང་བའི་ཡུལ་ལའང་ཤར་
མ་མྱོང་། དེ་ནས་བཟུང་སྟེ་ངེད་རང་མུན་ནག་ནས་འོད་སྣང་གི་ཁྲོད་
དུ་སླེབས་པ་དང་། ཁེར་རྐྱང་ཡུལ་པོའི་བཅད་རྒྱ་ལས་ཐར་ཏེ། མི་
ཡུལ་གྱི་མཛའ་བརྩེར་ལོངས་སུ་སྤྱོད་རྒྱུ་བྱུང་བ་མ་ཆད། སྐྱེ་འགྲོའི
ཡོན་ཏན་ལ་ཡང་སྦྱོང་མགོ་བརྩམས་པ་ཡིན།
དེ་ལྟར་ངེད་ཀྱིས་ཨེ་ཅིབ་ནས་ཐོན་ཏེ་རི་བོ་སེ་ཎའེ་ཡི་མདུན་
དུ་ལངས་ཤིང་། སྐབས་ཤིག་རིང་ངེད་ཀྱི་ལུས་ཡོངས་ལ་རིག་པ་
ཀློང་རྡོལ་ལྟ་བུའི་ཉམས་སྣང་ཞིག་ཤར་ལ། ངོ་མཚར་ཞིང་གི་བཀོད་
པ་གྲངས་ལས་འདས་པ་ཡིད་ལ་ཁྲ་ལམ་ལམ་དུ་འཆར། རི་མཆོག་
དེ་ལས། ཡོན་ཏན་བརྩེ་དགའ་འོད་སྣང་བློ་གྲོས་ཡིན། ཞེས་པའི་སྒྲ་
ཞིག་གྲགས་བྱུང་།
ངེད་ཀྱིས་སོ་སོའི་བསམ་བློ་དང་། བརྩེ་དུང་དང་། རེ་བ་བཅས་མཚོན་པའི་འདོད་པ་
ཇེ་ཆེ་ཇེ་དྲག་ཏུ་སོང་། ལག་བརྡ་སྣ་གཅིག་མ་ཁ་ཤས་ཤིག་གིས་ངེད་ཀྱི་བསམ་དོན་དེ་ཀུན་
མཚོན་ཐབས་མེད་པའི་གནས་ཚུལ་དེ་ཉིན་རེ་བཞིན་དུ་ཚབས་ཆེར་འགྲོ་བ་དང༌། དེ་ལྟར་ལ་
གྱུར་རིམ་བཞིན་དུ་ངེད་ཀྱིས་རླུང་དྲག་པོ་ཐེངས་རེ་རེར་སྟོན་གྱིན་ཡོད། མི་མངོན་པའི་འདྲེ་
ལག་མང་པོས་ངེད་རང་དམ་དུ་བཟུང་སྣང་འཆར་ལ། ངེད་ཀྱིས་སྨྱོས་པ་བཞིན་དུ་དེ་དག་
ལས་ཐར་ཐབས་བྱས། འཕག་འཚག་བརྒྱབ་ན་ཕན་ཐོགས་མེད་པ་ངེད་ཀྱིས་ཤེས་
ན་ཡང༌། ངེད་ཀྱི་སྙིང་ཁོང་དུ་འགོག་རྒོལ་བྱེད་འདོད་ཀྱི་མེ་ལྕེ་དྲག་ཏུ་འབར་བས། ངེད་
རང་འཕག་འཚག་རྒྱག་པར་ཐལ་ལ། མཐའ་མར་ངེད་ཀྱིས་ཨ་ཐང་མ་ཆད་བར་དུ་ངུ་བཤར་
ཐེངས་རེ་རྒྱག་གིན་ཡོད། གལ་སྲིད་སྐྱེད་མ་གམ་དུ་བཞུགས་ཡོད་ན། ངེད་ཀྱིས་ཁོང་གི་པང་
ལ་འཁྱུད་ནས་སེམས་སྡུག་ཚད་མེད་སྐྱེ་ཞིང་། ཐ་ན་ངེད་ཀྱིས་ཅིའི་ཕྱིར་རླུང་བསྟན་པ་ཡང་
བརྗེད་འགྲོ། རང་གི་བསམ་དོན་མཚོན་འདོད་པའི་བློ་དེ་རིགས་རྗེས་སུ་ཇེ་ཆེ་ཇེ་དྲག་ཏུ་
ཕྱིན་ནས། ཉིན་ལྟར་རླུང་བསྟན་པར་ཐལ་ལ། སྐབས་རེར་ངེད་ཀྱིས་ཆུ་ཚོད་རེ་ལ་རྙོག་ཟིང་
ཐེངས་རེ་སློང་གིན་ཡོད། དེ་ལྟར་ཕ་མ་གཉིས་པོ་ཐུགས་ཁྲལ་གྱིས་རབ་ཏུ་ནོན་ཞིང་། དངངས་
འཚབ་ལངས་ནས་ཅི་བྱ་གཏོལ་མེད་དུ་གྱུར། ལོང་བའི་སློབ་གྲྭ་དང་འོན་ལོང་སློབ་གྲྭ་གཉིས་
དང་ངེད་ཚོའི་སྡོད་གནས་བར་ལ་ཐག་ཤིན་ཏུ་རིང་བར་མ་ཟད། དཱ་སི་ཁམ་བྷི་ཡ་ལྟ་བུའི་ལུང་
ཁུག་འདི་འདྲར་ཕྲུ་གུ་འོན་ལོང་ཞིག་ལ་སློབ་ཚན་འཁྲིད་པར་ཡོང་འདོད་མཁན་ཧ་ལམ་མེད་
པར་སྣང་། དོན་དངོས་ཐོག་དགའ་ཉེ་སྤུན་གྲོགས་ཚོས་ཀྱང་ངེད་ལ་སློབ་གསོ་བྱས་ནས་སྙིང་
པོ་ཅི་ཡང་མེད་ཅེས་ཤོད་རྐྱང་བྱེད། འོན་ཏེ་དྷི་གྷེཎ་སིས་མཛད་པའི་ཨ་རིའི་གནས་ཡིག་ཅེས་
པའི་ནང་ནས་སྐྱེད་མས་རེ་བ་ཕྲན་བུ་ཞིག་གཟིགས་པ་དང་། དྷི་གྷེཎ་སིས་ལའོ་ར་བྷོ་རུད་གྷེ་
མཎ་གྱི་སྐོར་བཀོད་ཡོད་པ་དེ་སྐྱེད་མས་གཟིགས་མྱོང་བར་མ་ཟད། བྷོ་རུད་གྷེ་མཎ་ཟེར་མཁན་
དེ་འོན་ལོང་ཞིག་ཡིན་ན་ཡང་། དེ་ལ་སློབ་གསོ་ཧ་ཅང་ཡག་པོ་ཐོབ་ཚུལ་ཡང་རབ་རིབ་ཙམ་
ཞིག་སྐྱེད་མའི་ཐུགས་ལ་དྲན། འོན་ཏེ་འོན་ལོང་བ་ལ་སློབ་གསོ་བྱེད་ཐབས་གསར་གཏོད་
མཛད་པོ་འབུམ་རམས་པ་ཧའོ་ལགས་དགོངས་པ་རྫོགས་ནས་ལོ་མང་སོང་བ་དེ་སྐྱེད་མས་དྲན་
པས། གང་དེའི་ཐབས་མཆོག་བཟང་པོའི་ཁྲིད་རྒྱུན་ཡང་ཕལ་ཆེར་ཉམས་ཟིན་ངེས་ལ། གལ་
ཏེ་ཁྲིད་རྒྱུན་ཉམས་མེད་པའི་དབང་དུ་བཏང་ན་ཡང་། ཨ་ལ་པ་མ་མངའ་སྡེའི་ས་མཐའི་གྲོང་
རྡལ་ཞིག་ནང་གནས་པའི་བུ་མོ་ཆུང་ཆུང་ངེད་ལྟ་བུ་ཞིག་ལ་ཐབས་མཆོག་དེ་ལས་ཕན་ཁེ་ཇི་
ལྟར་རག་པར་བྱེད་དམ་སྙམ།
ངེད་རང་ལོ་ན་དྲུག་ལ་སོན་དུས། བྷལ་ཐེ་མོར་ན་མིག་ནད་བཅོས་མཁན་སྨན་པ་
མཁས་པ་སྐད་གྲགས་ཅན་ཞིག་ཡོད་པ་དེས་ལོང་བ་མང་པོའི་ལོང་ནད་བཅོས་ཚུལ་པ་ཕས་
གསན་ཐོས་བྱུང་བ་ན། ཕ་མ་གཉིས་ནས་ངེད་རང་ལམ་སེང་དེ་གར་ལོང་ནད་བཅོས་པར་
འཁྲིད་རྒྱུའི་ཐུགས་ཐག་བཅད།
ཐེངས་དེའི་ལྗོངས་རྒྱུ་ཤིན་ཏུ་སྤྲོ་བ་དེ་ཉིད་ངེད་ཀྱིས་ད་ལྟ་ཡང་གསལ་ལྷང་ངེར་དྲན་
བཞིན་གདའ། མེ་འཁོར་གྱི་ནང་དུ་ངེད་ཀྱིས་གྲོགས་པོ་མང་པོ་ཞིག་ངོ་ཤེས་པ་དང་། ལྕམ་སྐུ་
ཞབས་ཤིག་གིས་ངེད་ལ་ཉ་ལྕིབས་ཀྱི་ཕྱི་སྐོགས་ཤིག་བྱིན་པ་དེ་ལ་པ་ཕས་ཨི་ཁུང་ཕུག་པ་དེར་
ངེད་ཀྱིས་སྐུད་པ་བརྒྱུས་ནས་རང་སྣང་གང་སྐྱིད་ཀྱི་རྩེད་འཇོར་རོལ་བ་ཡིན། མེ་འཁོར་གྱི་
ཞབས་ཞུ་བས་ཀྱང་ངེད་ལ་ཧ་ཅང་མཉེས་པོ་གནང་གིན་གདའ། ཁོང་གིས་མེ་འཁོར་གྱི་ནང་
དུ་པ་སེ་བཤེར་བར་ཡར་མར་ལ་ཕེབས་དུས་ངེད་ཀྱིས་ཁོང་གི་གོས་སྣེ་ནས་བཟུང་སྟེ་མཉམ་དུ་
རྒྱུག་གིན་ཡོད་ལ། སྐབས་རེར་ཁོང་གིས་པ་སེར་ཨི་ཁུང་འབིགས་བྱད་དེ་ངེད་ལ་རྩེད་མོ་རྩེ་
རྒྱུར་སྤྲད་པས། ངེད་ཀྱིས་སྡོད་སའི་ཟུར་ཞིག་ཏུ་འཁུམ་ནས་བསྡད་དེ་ཅ་ལག་དེས་མཁྲེགས་
ཤོག་ལ་ཨི་ཁུང་འབིགས་བཞིན་ཆུ་ཚོད་ཁ་ཤས་སོང་ཡང་ཉོབ་སྣང་འཆར་གྱིན་མེད།
ཨ་ནེ་ལགས་ཀྱིས་ངེད་ལ་ལག་རས་ཀྱིས་ཨ་ལད་པད་ཀོག་ཆེན་པོ་ཞིག་བཟོས་པ་དེ་
ལ་ཁ་སྣ་དང་རྣ་བ་ལ་སོགས་པ་ཅི་ཡང་མེད་པར་ཁྱད་མཚར་པོ་ཞིག་རེད། སྐབས་འཕྲལ་ལ་
བཟོས་པའི་རྩེད་ཆས་ཐབས་ཆག་དེ་ཡི་ངོ་གདོང་དེ་ཉིད་ཅི་ཞིག་དང་འདྲ་མིན་དེ་བྱིས་པའི་
ཀུན་རྟོག་གི་མཐུས་ཀྱང་སྨྲ་ཐབས་བྲལ། ཡ་མཚན་པ་ཞིག་ནི་སྐྱོན་ཆ་གཞན་དག་ལ་ངེད་
ཀྱིས་སྣང་བ་འཇོག་གིན་མེད་ན་ཡང་། དེ་ལ་མིག་གཉིས་མེད་པ་དེའི་ཐད་ངེད་རང་ཤིན་ཏུ་
མ་རངས་པར། ངེད་ཀྱིས་སྐྱོན་དེ་ཁོང་རྣམས་ལ་ཡང་ཡང་བསྟན་ཅི་ཐུབ་བྱས་རུང་དེ་ལ་མིག་
གཉིས་སྒར་ཐུབ་མཁན་སུ་ཡང་མ་མཆིས་པས། ངེད་ཀྱིས་དྲན་པ་སྐྱེན་པོས་ཐབས་ཤིག་དྲན་
ཏེ། སྡོད་སའི་འོག་ཏུ་འཛུལ་ནས་ཨ་ནེ་ལགས་ཀྱི་སྐུ་བེར་རྙེད་པ་དེའི་སྟེང་ལ་མུ་ཏིག་ཆེན་
པོ་ཁ་ཤས་བཙེམས་ཡོད་པ་ལས་གཉིས་བཀོག་སྟེ། ཨ་ནེ་ལགས་ལ་བསྟན་ནས་དེ་གཉིས་རས་
ཀྱི་ཨ་ལད་པད་ཀོག་གི་ངོ་གདོང་གི་སྟེང་དུ་འཚེམ་རོགས་ཟེ་ཞུས་པ་ཡིན། ཨ་ནེ་ལགས་ཀྱིས་
ངེད་ཀྱི་ལག་པ་ཁོང་གི་སྤྱན་ལ་འཆང་དུ་བཅུག་ནས། ངེད་ཀྱི་བསམ་དོན་དེ་ལྟ་ཡིན་མིན་
ལ་ཞིབ་དཔྱད་མཛད་པ་དེ་ལ་ངེད་ཀྱིས་མགོ་ལྕོག་ལྡེམ་ལྡེམ་བྱས་པས། ཁོང་གིས་མུ་ཏིག་
བཙེམས་གནང་བ་དང་། ངེད་རང་དགའ་བས་རབ་ཏུ་མྱོས་པར་གྱུར། འོན་ཏེ་སྐད་ཅིག་ཙམ་
ལས་མ་སོང་བར། ངེད་རང་ཨ་ལད་པད་ཀོག་དེ་ལ་རྩེད་མོ་རྩེ་འདོད་མེད་པར་གྱུར། དེ་ཡང་
ལྗོངས་རྒྱུའི་ལམ་ཧྲིལ་པོར་རྫོགས་མཐའ་མེད་པའི་བྱ་བ་མང་པོས་ངེད་ཀྱི་ཡིད་དབང་འཕྲོག་
པར་བྱེད་པས། ངེད་ཀྱིས་མི་ལྕོག་ཤིག་ཤིག་བྱེད་པ་ལས་རླུང་ནི་ཐེངས་མ་གཅིག་ཀྱང་བསྟན་
མེད་དོ། །
བྷལ་ཐེ་མོར་ལ་འབྱོར་རྗེས། སྨན་པ་ཆི་ཤོལ་མུ་ལགས་ཀྱིས་ཐུགས་སྣང་གཤིན་པོས་
ངེད་ཚོར་སྣེ་ལེན་མཛད། ཁོང་གིས་ངེད་ཀྱི་ནད་བཅོས་མི་ཐུབ་མོད། ངེད་ལ་སློབ་གསོ་བྱས
ན་ཆོག་ཅེས་གསུངས་པར་མ་ཟད། ངེད་ཚོར་ཝ་ཧྲེང་ཐོཎ་དུ་འབུམ་རམས་པ་ཨ་ལེགས་
ཙཎ་ཊར་གྷ་རོད་ཨེམ་བྷེལ་ལགས་འཚོལ་བར་འགྲོ་རྒྱུའི་གྲོས་འགོ་བཏོན་གནང་ཞིང་། ཁོང་
གིས་ངེད་ལ་འཚམས་པའི་སློབ་གྲྭའམ་ཡང་ན་དགེ་རྒན་འཚོལ་བ་ཡིན་ཞེས་ངེད་ཚོར་ཇུས་
འདོན་བློ་འདོན་གནང་། ངེད་ཚོས་ཁོང་གི་གསུང་ལ་ཉན་རྗེས། ལམ་སེང་ཝ་ཧྲེང་ཐོཎ་ལ་
འབུམ་རམས་པ་བྷེལ་ལགས་འཚོལ་བར་རྡོག་ཐོན་བྱས། ལམ་བར་དུ་པ་ཕ་ནི་རེ་དོགས་མང་
པོའི་ཐུགས་ངལ་གྱིས་རབ་ཏུ་མནན་ན་ཡང་། ངེད་ནི་གང་སར་གནས་སྐོར་བར་འགྲོ་རྒྱུ་དེ་
ལས་སྣང་བ་སྐྱིད་པ་ཞིག་གང་དུ་ཡོད་དམ་ཁོ་ན་སྙམ་པ་ལས། ཁོང་རྣམ་པའི་ཐུགས་ཁྲལ་ལ་
དོ་གལ་ཡེ་ནས་མ་བྱུང༌། ངེད་རང་བྱིས་པ་བསམ་མེད་ཅིག་ཡིན་ན་ཡང་། འབུམ་རམས་པ་
བྷེལ་ལགས་དང་མཇལ་མ་ཉིད་ལ་ཁོང་གི་བྱམས་བརྩེ་དང་ཐུགས་སྣང་གཤིན་པོ་དེ་ངེད་ཀྱིས་
ལམ་སེང་ཚོར་བྱུང༌། བྱམས་བརྩེ་དང་ཐུགས་སྣང་གཤིན་པོ་དེ་འདྲར་བརྟེན་ནས། སྐྱེ་བོ་
གྲངས་ལས་འདས་པའི་ཡིད་ལ་ཁོང་ནི་ཐུགས་གཤིས་འཇམ་པོ་ཞིག་ཡིན་སྣང་འཆར་བར་མ་
ཟད། ཁོང་གི་སྨན་དཔྱད་ལག་རྩལ་ཁྱད་དུ་འཕགས་པར་བསྔགས་བརྗོད་ཀྱང་བྱེད་དོ། །ཁོང་
གིས་ངེད་རང་ཁོང་སོ་སོའི་ཞབས་པུས་ཀྱི་སྟེང་དུ་བཞག་ནས། ཉིད་ཀྱི་ལག་འདོགས་ཆུ་ཚོད་
ལ་རྩེད་མོ་རྩེ་རུ་བཅུག་པར་མ་ཟད། དེ་ལས་དུས་བརྡ་གཏོང་བར་མཛད། ཁོང་གིས་ངེད་ཀྱི་
ལག་བརྡ་ཧ་ཅང་གསལ་པོར་མཁྱེན་གྱིན་འདུག་པས། ངེད་རང་དེ་མ་ཉིད་དུ་ཁོང་ལ་དགའ་
པོ་བྱུང་། ད་ཐེངས་ཁོང་དང་ངོ་ཤེས་བྱུང་བ་དེ་ངེད་ཀྱི་མི་ཚེའི་ཁ་ཕྱོགས་འགྱུར་མཚམས་ཤིག་
ལ་སླེབས་པ་ནི་ངེད་ཀྱི་སྣང་བའི་ཡུལ་ལའང་ཤར་མ་མྱོང་། དེ་ནས་བཟུང་སྟེ་ངེད་རང་མུན་
ནག་ནས་འོད་སྣང་གི་ཁྲོད་དུ་སླེབས་པ་དང་། ཁེར་རྐྱང་ཡུལ་པོའི་བཅད་རྒྱ་ལས་ཐར་ཏེ། མི་
ཡུལ་གྱི་མཛའ་བརྩེར་ལོངས་སུ་སྤྱོད་རྒྱུ་བྱུང་ཞིང་། སྐྱེ་འགྲོའི་ཡོན་ཏན་ལ་ཡང་སྦྱོང་མགོ་
བརྩམས་པ་ཡིན།
འབུམ་རམས་པ་བྷེལ་ལགས་ཀྱིས་ངེད་ཀྱི་པ་ཕར་བྷོ་སི་ཏོཎ་དུ་ཡོད་པའི་ཕར་ཀིན་སི་
ལོང་བའི་སློབ་གྲྭའི་སློབ་གཙོ་སྐུ་ཞབས་ཨ་ཎག་ཎོ་སི་ལགས་ལ་འཕྲིན་ཡིག་ཅིག་བསྐུར་ནས་
ངེད་ལ་ཀློག་སློབ་པའི་དགེ་རྒན་ཞིག་དམིགས་འཚོལ་གནང་རོགས་ཞུ་རྒྱུའི་གྲོས་མགོ་བཏོན་
པ་རེད། ཕར་ཀིཎ་སི་ལོང་བའི་སློབ་གྲྭ་དེ་ནི་འབུམ་རམས་པ་ཧའོ་ལགས་ཀྱིས་ལོང་བར་བདེ་
སྐྱིད་བསྐྲུན་ས་དེ་རང་རེད། པ་ཕས་ལམ་སེང་འཕྲིན་ཡིག་གཅིག་བསྐུར་བ་དེ་ལ་གཟའ་
འཁོར་ཁ་ཤས་ལས་མ་འགོར་བར་ཡིག་ལན་སེམས་རྩ་འཁོལ་པོ་ཞིག་འབྱོར་ནས། དགེ་རྒན་
རག་སོང་ཟེར་བའི་གཏམ་བཟང་ཞིག་ངེད་ཚོར་བཤད་བྱུང་། དེ་ནི་སྤྱི་ལོ1886ལོའི་དབྱར་
ཁའི་གནས་ཚུལ་རེད། འོན་ཏེ་སྲས་མོ་སཱ་ལི་ཧྥཎ་ལགས་ཕྱི་ལོའི་ཟླ་བ་གསུམ་པར་གཞི་ནས་
ངེད་ཀྱི་ཁྱིམ་ལ་ཕེབས་སོང་།
དེ་ལྟར་ངེད་ཀྱིས་ཨེ་ཅིབ་ནས་ཐོན་ཏེ་རི་བོ་སེ་ཎའེ ( ཡེ་ཤུའི་ཆོས་ལུགས་ཀྱི་དམ་
པའི་མདོ་ཞེས་པའི་ནང་དཀོན་མཆོག་གིས་མོ་ཤིར་བསླབ་འདོམས་བཅུ་གནང་བའི་ས་ཞེས་
བཤད) ཡི་མདུན་དུ་ལངས་ཤིང་། སྐབས་ཤིག་རིང་ངེད་ཀྱི་ལུས་ཡོངས་ལ་རིག་པ་ཀློང་
རྡོལ་ལྟ་བུའི་ཉམས་སྣང་ཞིག་ཤར་ལ། ངོ་མཚར་ཞིང་བཀོད་གྲངས་ལས་འདས་པ་ཡིད་ལ་ཁྲ་
ལམ་ལམ་དུ་འཆར། རི་མཆོག་དེ་ཡི་སྟེང་ནས། ཡོན་ཏན་བརྩེ་དགའ་འོད་སྣང་བློ་གྲོས་ཡིན།
ཞེས་པའི་སྒྲ་ཞིག་གྲགས་བྱུང་།

ལེའུ་བཞི་པ།
ཚེ་སྲོག་བསྐྱར་གཏོད་མཛད་པོ།

གོམ་པ་སྤོས་ནས་ཡོང་མཁན་ཞིག་ཡོད་པ་ངེད་ཀྱིས་ཚོར་བས།
སྐྱེད་མ་ཕེབས་སམ་སྙམ་ཏེ་ངེད་ཀྱིས་ལག་པ་བརྐྱངས་པ་ཡིན། ངེད་ལ་
བརྐྱང་ལག་གཏོང་མཁན་ཞིག་བྱུང་བ་དང་། དེ་ནས་དེས་ངེད་རང་པང་
ལ་དམ་པོར་བཏབ་སོང༌། ཁོང་ནི་ངེད་ལ་མི་ཡུལ་གྱི་གནས་ལུགས་
སྟོན་པར་ཕེབས་པ་ཞིག་དང་། ངེད་ལ་བརྩེ་བའི་དབང་གིས་ཕེབས་པ་
ཞིག་ཡིན་པ་སྟེ། ཁོང་ནི་ངེད་ཀྱི་དགེ་རྒན་མ་ཨཎ་ཉི་སཱ་ལི་ཧྥཎ་ལགས་
རེད།
ངེད་ཀྱི་བཤེས་གཉེན་མ་ཨཎ་ཉི་མཎ་སི་ཧྥེལ་དྷེ་སཱ་ལི་ཧྥཎ་ལགས་ངེད་ཀྱི་ཁྱིམ་ལ་ཕེབས་
ཉིན་དེ་ནི་ངེད་ཀྱི་ཚེ་འདིའི་ཉིན་མོ་གལ་ཆེ་ཤོས་ཤིག་རེད། དེ་ཡི་སྔོན་དང་རྗེས་ཀྱི་འཚོ་བ་
གཉིས་གཏན་ནས་མི་འདྲ་བ་དེ་ཕྱིར་དྲན་བྱེད་དུས། ངེད་རང་ཧ་ཡང་ལས་ལ་ཧང་ཡང་སངས་
ཐག་ཆོད་སོང་། དེ་ནི་སྤྱི་ལོ1887ལོའི་ཟླ་བ3པའི་ཚེས3ཉིན་ཡིན་པ་དང་། དེ་དུས་ངེད་རང་
ལོ་དྲུག་དང་ཟླ་ངོ་དགུ་ལ་སོན་ཙམ་རེད།
དེ་ཉིན་གྱི་ཕྱི་དྲོ། ངེད་ཀྱིས་ཁ་རོག་ལ་ཉི་གཡབ་ཏུ་ལངས་ཏེ་ཅི་ཞིག་ལ་རེ་སྒུག་བྱེད་
བཞིན་བསྡད། སྐྱེད་མའི་ལག་བརྡ་དང་མི་ཚོས་བྲེལ་བྲེལ་འཚུབ་འཚུབ་ངང་ཡར་འགྲོ་མར་
འགྲོ་བྱེད་པ་དེ་ལས་གནས་ཚུལ་སྤྱིར་བཏང་མིན་པ་ཞིག་ཐོན་གྲབས་ཡོད་པ་ངེད་ཀྱིས་ཚོད་
དཔག་ཐུབ། དེས་ན་ངེད་ཀྱིས་སྒོ་ཁར་ཕྱིན་ཏེ་རྡོ་སྐས་ཀྱི་སྟེང་དུ་ལངས་ནས་སྒུག་བཞིན་
བསྡད་པ་ཡིན། ཉི་གཡབ་ཧྲིལ་པོ་ཡོངས་སུ་བཀབ་པའི་མེ་ཏོག་ཅིན་དབྱིན་ཧྭ་ཡི་ལོ་མ་བརྒྱུད་
ནས་ཕྱི་དྲོའི་ཉི་ཟེར་ངེད་ཀྱི་དགྱེ་དགྱེ་བྱས་པའི་ངོ་གདོང་ལ་འཕྲོས། ངེད་ཀྱིས་བསམ་དང་
བསམ་མིན་གང་རུང་གི་སྒོ་ནས་སྔོ་ལྗང་རྩྭ་དང་མེ་ཏོག་དེ་དག་གི་ལོ་མ་དང་། ལྷོ་ཡི་དཔྱིད་
ཀར་བསུ་བ་ཞུ་ཕྱིར་བཞད་པའི་མེ་ཏོག་དེ་དག་ལ་བྱིལ་བྱིལ་བྱེད་བཞིན་བསྡད། དེ་དུས་འཚོ་
བའི་རྒྱ་སྒོ་ངེད་ཀྱི་ཆེད་དུ་འབྱེད་གྲབས་ཡོད་པ་ངེད་ཀྱིས་ད་དུང་ཤེས་མེད། དེ་ཡི་གོང་གི་
གཟའ་འཁོར་ཁ་ཤས་ནང་ཁོང་ཁྲོ་དང་སྐྱོ་སྣང་གི་དབང་གིས་ངེད་རང་ཐོག་མཐའ་བར་གསུམ་
དུ་སེམས་སྡུག་སུན་གཙེར་ཚད་ལས་འདས་པ་མྱོང་དགོས་བྱུང་།
གྲོགས་པོ་ལགས། ཁྱེད་ཀྱིས་དེ་སྔ་མུ་མེད་སྨུག་པ་སྟུག་པོའི་ཁྲོད་དུ་མཚོ་འགྲུལ་བྱས་
མྱོང་ངམ། གྲིབ་གཟུགས་ཙམ་ཡང་རིག་པར་དཀའ་བའི་མདུན་ཕྱོགས་ཀྱི་སྨུག་པ་སྟུག་པོའི་
ཁྲོད་དུ་ཁྱོད་ཀྱིས་སེམས་འཚབ་བཞིན་དུ་གྲུ་གཟིངས་ཆེན་པོ་ཞིག་བཏང་ནས། རྟོག་བྱེད་ཡོ་
བྱད་སྣ་ཚོགས་ཀྱིས་ཁ་ཕྱོགས་དང་བར་ཐག་འཚོལ་ཞིབ་ཐིག་ལེན་ཡང་ཡང་བྱེད་བཞིན་ཆུ་ཡི་
ཕར་ངོགས་སུ་དལ་བུར་བསྐྱོད་མྱོང་ངམ། དེ་དུས་ཁྱེད་ཀྱི་སྙིང་ཁོང་ལུ་གུ་ལྡིང་ལྡིང་བར་མེད་
དུ་བྱས་ནས་བཀྲ་མ་ཤིས་པའི་གནས་ཚུལ་ཞིག་ལྷག་དོགས་ཁོ་ན་བྱེད། ངེད་ལ་སློབ་གསོ་མ་
ཐོབ་གོང་དུ་ངེད་རང་སྨུག་པ་སྟུག་པོའི་ཁྲོད་ཀྱི་གྲུ་གཟིངས་དེ་དང་ཀུན་ནས་མཚུངས། ངེད་
ལ་ཕྱོགས་སྟོན་འཁོར་ལོ་མེད་ལ་འཚོལ་ཞིབ་ཚད་ལེན་ཡོ་བྱད་ཀྱང་མེད་པས། གྲུ་ཁ་དང་
ཤིན་ཏུ་ཉེ་བར་སླེབས་ཟིན་པ་དེ་ཤེས་ཐབས་བྲལ། འོད་སྣང་ཀྱེ། འོད་སྣང་། མགྱོགས་པོར་
ངེད་ལ་འོད་སྣང་སྦྱིན་པར་མཛོད། ཅེས་སུ་ངེད་ཀྱིས་ཁ་རོག་ལ་སེམས་ཀྱི་གཏིང་ནས་རེ་
འབོད་བྱས། དེ་དུས་སུ་བརྩེ་དགའི་འོད་སྣང་ཏག་ཏག་ངེད་ཀྱི་ལུས་ལ་འཕྲོས་ནས་བྱུང་།
གོམ་པ་སྤོས་ནས་ཡོང་མཁན་ཞིག་ཡོད་པ་ངེད་ཀྱིས་ཚོར་བས། སྐྱེད་མ་ཕེབས་སམ་སྙམ་
ཏེ་ངེད་ཀྱིས་ལག་པ་བརྐྱངས་པ་ཡིན། ངེད་ལ་བརྐྱང་ལག་གཏོང་མཁན་ཞིག་བྱུང་བ་དང་།
དེ་ནས་དེས་ངེད་རང་པང་ལ་དམ་པོར་བཏབ་སོང་། ཁོང་ནི་ངེད་ལ་མི་ཡུལ་གྱི་གནས་ལུགས་
སྟོན་པར་ཕེབས་པ་ཞིག་དང་། ངེད་ལ་བརྩེ་བའི་དབང་གིས་ཕེབས་པ་ཞིག་ཡིན་པ་སྟེ། ཁོང་
ནི་ངེད་ཀྱི་དགེ་རྒན་མ་ཨཎ་ཉི་སཱ་ལི་ཧྥཎ་ལགས་རེད།
ཉིན་གཉིས་པའི་ཞོགས་པར་ཁོང་གིས་ངེད་རང་ཁོང་གི་གཟིམ་ཆུང་དུ་ཁྲིད་དེ་ངེད་ལ་
ཨ་ལད་པད་ཀོག་ཅིག་གནང་བྱུང་། ཨ་ལད་པད་ཀོག་དེ་ནི་ཕར་ཀིཎ་སི་ལོང་བའི་སློབ་གྲྭའི་
སློབ་མས་ངེད་ལ་སྤྲད་པ་ཞིག་ཡིན་པ་དང་། ཨ་ལད་པད་ཀོག་གི་གོས་ནི་ལའོ་ར་བྷོ་རུད་གྷེ་
མཎ་སྐུ་ངོ་མས་བཟོས་པ་ཞིག་ཡིན་པ་ངེད་ཀྱིས་རྗེས་སུ་གཞི་ནས་ཤེས་བྱུང་། ངེད་ཀྱིས་ཨ་
ལད་པད་ཀོག་ལ་རྩེད་མོ་ཡུད་ཙམ་རྩེས་པ་དང་། སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་སྦར་
མཐིལ་དུ་ཨ་ལད་པད་ཀོག་ཅེས་པའི་ཚིག་དེ་ག་ལེར་སྦྱོར་འབྲི་གནང་། སོར་མོས་ཡི་གེ་འབྲི་
བའི་བྱེད་སྟངས་དེ་འདྲར་ངེད་རང་ལམ་སེང་སྤྲོ་བ་བརྟས་པར་མ་ཟད། ལད་མོ་བྱས་ཏེ་ཁོང་
གི་ཕྱག་མཐིལ་དུ་བྲིས་པ་ཡིན། མཐའ་མར་ངེད་ཀྱིས་ཚིག་དེ་སྦྱོར་འབྲི་ཡང་དག་པ་བྱེད་ཐུབ་
དུས། ངེད་རང་སྤོབས་སེམས་རབ་ཏུ་འཕེལ་ལ་དགའ་སྤྲོས་ངོ་ཡང་དམར་པོར་གྱུར། ངེད་
ཀྱིས་ཤོད་དུ་སྐྱེད་མ་འཚོལ་བར་བརྒྱུགས་ནས་ཁོང་གི་ཕྱག་མཐིལ་དུ་ཚིག་དེ་བྲིས་པ་ཡིན།
དེ་ནི་ཡི་གེ་འབྲི་བ་ཞིག་ཡིན་པ་ངེད་ཀྱིས་མི་ཤེས་ལ། ཐ་ན་འཇིག་རྟེན་འདི་ན་ཡི་གེ་ཟེར་བ་
ཞིག་ཡོད་པ་ཡང་མི་ཤེས་པར། ངེད་ཀྱིས་སོར་མོས་རི་མོ་འབྲི་བའི་ལད་མོ་བྱེད་པ་ཙམ་ཞིག་
རང་ཡིན། དེ་རྗེས་ཀྱི་ཉིན་ཤས་ནང༌། གོ་བ་ཟབ་མོ་མི་ལོན་པའི་ཐབས་དེ་རིགས་ལ་བརྟེན་
ནས། ངེད་ཀྱིས་ཁབ་དང་། ཞྭ་མོ་དང་། ཕོར་བ་ཟེར་བའི་ཡི་གེ་དེ་དག་སྦྱོར་འབྲི་བྱེད་ཤེས་
པར་མ་ཟད། སྡོད་པ་དང་། ལང་བ་དང༌། འགྲོ་བ་ཟེར་བའི་བྱ་ཚིག་དེ་ཚོ་ཡང་སྦྱོར་འབྲི་
བྱེད་ཤེས་ལ། རྒན་ལགས་ཀྱིས་ངེད་ལ་གཟའ་འཁོར་ཁ་ཤས་བསླབས་རྗེས། འཇིག་རྟེན་གྱི་
བྱ་དངོས་ཐམས་ཅད་ལ་རང་རང་གི་མིང་ཡོད་པའི་གནས་ལུགས་དེ་ངེད་ཀྱིས་གཞི་ནས་ཤེས་
སོང་།
ཉིན་ཞིག་ངེད་ཀྱིས་ཨ་ལད་པད་ཀོག་གསར་པ་རྩེས་ནས་སྡོད་དུས། སྲས་མོ་སཱ་ལི་ཧྥཎ་
ལགས་ཀྱིས་ངེད་ཀྱི་ཨ་ལད་པད་ཀོག་རྙིང་པ་དེ་ཡང་ཁྱེར་ཡོང་ནས་ངེད་ཀྱི་པུས་མོའི་སྟེང་དུ་བཞག་
པ་དང་དུས་མཚུངས། ངེད་ཀྱི་སྦར་མཐིལ་དུ་ཨ་ལད་པད་ཀོག་ཅེས་པའི་ཚིག་དེ་སྦྱོར་བྲིས་གནང་
ནས། ཚིག་དེ་ཅ་ལག་དེ་གཉིས་ཀར་སྦྱར་ཆོག་པ་ངེད་ལ་ཤེས་སུ་བཅུག་བྱུང་། དེ་ཉིན་གྱི་སྔ་དྲོར།
ངེད་གཉིས་ཀྱིས་ཕོར་བ་ཞེས་པ་དང་། ཆུ་ཞེས་པའི་ཚིག་དེ་གཉིས་སྦྱོར་འབྲི་བྱེད་པར་ཅ་སུན་
པོ་ཡུན་རིང་བྱས་པ་ཡིན། ཁོང་གིས་ཕོར་བ་ནི་ཕོར་བ་དང༌། ཆུ་ནི་ཆུ་ཡིན་པ་ངེད་ལ་ཤེས་
སུ་འཇུག་འདོད་ན་ཡང་། ངེད་ཀྱིས་ནི་ཉ་ཉུང་མཉམ་བསྲེས་བྱས་ཏེ། ཕོར་བ་ཡང་ཆུ་དང་
ཆུ་ཡང་ཕོར་བ་ཡིན་པ་ཁོ་ན་བརྗོད། དེ་ལྟར་ཁོང་ལ་བྱ་ཐབས་ཟད་དེ་གནད་དོན་དེ་གནས་
སྐབས་བསྐྱུར་ནས་བཞག་ཀྱང༌། ད་ཆ་ཁོང་གིས་སླར་ཡང་གཏམ་རྙིང་བསྐྱར་གླེང་མཛད་
པས། ངེད་ནི་སུན་སྣང་གཏིང་ནས་སྐྱེས་ཏེ། ཨ་ལད་པད་ཀོག་གསར་པ་དེ་བཟུང་ནས་ས་ལ་
བརྡབས་པས་དེ་ཉིད་ཧྲུག་ཆག་ཏུ་སོང་བ་དེར་ངེད་རང་བློ་ཡིད་ཧ་ཅང་ཚིམ་པོ་བྱུང་། རླུང་
དེ་འདྲ་ཟེ་བསྟན་པར་ངེད་རང་ངོ་ཚ་མི་འདུག་ལ་འགྱོད་པ་ཡང་མི་སྐྱེ་ཞིང་། ངེད་ཀྱིས་ཨ་
ལད་པད་ཀོག་ལ་དུངས་ཞེན་ནི་དེ་བས་ཀྱང་འཆང་གིན་མེད། ཁུ་སིམ་ལ་མུན་པ་སྟུག་པའི་
ངེད་ཀྱི་འཇིག་རྟེན་དེའི་ནང་དུ་ཞི་འཇམ་བརྩེ་དུངས་ཟེར་བ་ཞིག་ཡོང་ཐབས་རྩ་བ་ནས་མེད།
སྲས་མོ་སཱ་ལི་ཧྥཎ་ལགས་ཀྱིས་ཨ་ལད་པད་ཀོག་གི་ཆག་གྲུམ་དེ་དག་ཐབ་ཟུར་དུ་འཕྱག་པ་
དེར་ངེད་རང་བློ་ཡིད་ཚིམ་པོ་ཞིག་བྱུང་། ཁོང་གིས་ངེད་ཀྱི་ཞྭ་མོ་བླངས་ནས་ངེད་ལ་སྤྲད་
གནང་བ་དེ་ལས་ངེད་ཀྱིས་མོས་ངེད་རང་ཕྱི་ཡི་དྲོ་འཇམ་ཉི་འོད་ཀྱི་ཁྲོད་དུ་འཁྲིད་རྒྱུ་ཡིན་
པ་ཤེས་སོང་། སྐད་ཆར་བརྟེན་མི་དགོས་པར་ཁེར་ཚུགས་སུ་གནས་པའི་ཚོར་སྣང་དེ་འདྲར་
བསམ་བློ་ཞེས་བརྗོད་ཆོག་ན། བསམ་བློ་དེ་ཡིས་ངེད་རང་དགའ་བས་མྱོས་ཏེ་ས་མཆོང་གནམ་
མཆོང་བྱེད་རྒྱུ་བྱུང་།
ངེད་གཉིས་ལམ་ཆུང་ཞིག་བརྒྱུད་དེ་འཆམ་འཆམ་བྱེད་བཞིན་ཁྲོན་པའི་ཁང་བུ་ཡོད་
སར་སླེབས་པ་དང་། ཁང་བུའི་ཐོག་སྟེང་ན་རབ་ཏུ་བཞད་པའི་མེ་ཏོག་ཅིན་དབྱིན་ཧྭ་ལས་དྲི་
ཞིམ་བསུང་ངད་འཐུལ་ཡོང་། དེ་དུས་ཁྲོན་པ་ནས་ཆུ་ལེན་མཁན་ཡོད་པ་དང་། རྒན་ལགས་
ཀྱིས་ངེད་ཀྱི་ལག་པ་ཁྲོན་པའི་སྦུག་མདོང་གི་ཁ་རུ་འཇོག་ཏུ་བཅུག་པས། དྭངས་བསིལ་
ཆབ་རྒྱུན་ངེད་ཀྱི་ལག་པའི་སྟེང་ནས་བཞུར། དེ་དུས་ཁོང་གིས་ངེད་ཀྱི་ལག་པ་ཅིག་ཤོས་
ཀྱི་སྦར་མཐིལ་དུ་ཆུ་ཞེས་པའི་ཡི་གེ་དེ་བྲིས་ཤིང་། ཐོག་མར་ཤིན་ཏུ་དལ་པོར་བྲིས་གནང་
བ་དང༌། མཇུག་ཏུ་འབྲི་མགྱོགས་སུ་བཏང་གནང་བས། ངེད་ཀྱིས་འགུལ་ཙམ་ཡང་མི་བྱེད་
པར་ཁོང་གི་ཕྱག་སོར་གྱི་འགུལ་སྟངས་ལ་བློ་རྩེ་གཅིག་སྒྲིམ་གྱིས་ཞིབ་དཔྱད་བྱེད་བཞིན་
ལངས་ནས་བསྡད། གློ་བུར་དུ་ངེད་རང་རྨོངས་གཉིད་ལས་སད་པ་ལྟར། སྔ་ས་ནས་གཏིང་
བརྗེད་དུ་སོང་བའི་དོན་ཞིག་དྲན་བྱུང་། ངེད་ཀྱིས་དེ་མ་ཉིད་དུ་སྐད་བརྡའི་ངོ་མཚར་ཡོན་
ཏན་རྟོགས་པར་གྱུར་ལ། ཆུ་ཞེས་པའི་ཡི་གེ་དེས་ནི་ངེད་ཀྱི་ལག་པའི་སྟེང་ནས་བཞུར་བཞིན་
པའི་དྭངས་བསིལ་དངོས་པོ་ངོ་མཚར་ཅན་དེ་ག་རང་མཚོན་གྱི་ཡོད་པ་ཤེས་སོང་། ཆུ་ཡིས་
ངེད་ཀྱི་རྣམ་ཤེས་རྨོངས་གཉིད་ལས་སད་པར་བྱས་པར་མ་ཟད། ངེད་ལ་འོད་སྣང་དང་། རེ་
བ་དང་། དགའ་སྤྲོ་དང་། རང་དབང་བཅས་བྱིན་བྱུང་། སླད་ཀྱི་བཤུལ་ལམ་རིང་མོའི་སྟེང་དུ་
སྔར་བཞིན་གེགས་བར་ཆད་སྣ་ཚོགས་འཕྲད་པར་ངེས་ན་ཡང་། དེ་དག་ཁྱད་བསད་ཐུབ་པར་
ངེས།
ཁྲོན་པའི་ཁང་བུ་དེ་ཡིས་ངེད་ཀྱི་ཡོན་ཏན་སྦྱོང་འདོད་པའི་བློ་དེ་རང་ཤུགས་སུ་འཕེལ་
བར་བྱས། ཨ་ཧོ། ད་བྱེད་དུས་འཇིག་རྟེན་གྱི་བྱ་དངོས་ཐམས་ཅད་ལ་རང་རང་གི་མིང་
འདུག་ལ། མིང་རེ་རེ་བཞིན་ཚང་མས་ངེད་ལ་བསམ་བློའི་སྒོ་མོ་གསར་པ་རེ་ཕྱེ་བྱུང་། ངེད་
རང་སླར་ཡང་ཁང་ཁྱིམ་གྱི་ནང་དུ་ལོག་སླེབས་དུས། ད་གིན་ཤེས་པའི་ལྟ་བ་ངོ་མཚར་ཅན་
དེ་རིགས་སྤྱད་ནས་ཅ་ལག་དེ་ཚོར་ལྟ་ཞིབ་བྱས་པས། ངེད་ཀྱིས་རེག་སའི་ཅ་ལག་ཚང་མར་
ཚེ་སྲོག་ཡོད་པ་ལྟར་དུ་སྣང་། ཁྱིམ་སྒོར་འཛུལ་མ་ཉིད་ལ་ངེད་ཀྱིས་བརྡབས་ནས་ཧྲུག་ཆག་
ཏུ་བཏང་བའི་ཨ་ལད་པད་ཀོག་དེ་དྲན་ནས་ཐབ་ཀྱི་འགྲམ་དུ་ཕྱིན་ཏེ། ཆག་གྲུམ་དེ་དག་
བསྒྲུགས་ནས་ལྷུ་སྒྲིག་ཨེ་ཐུབ་ཇི་ལྟར་བལྟས་ན་ཡང་ལྷུ་ཡག་པོ་ཞིག་སྒྲིག་མི་ཐུབ། དེ་དུས་
གཞི་ནས་སོ་སོས་བྱ་ངན་ཅི་འདྲ་ཞིག་བྱས་པ་ངེད་ཀྱིས་རྟོགས་པས་ངེད་ཀྱི་མིག་ཟུང་མཆི་
མས་གང་བར་གྱུར། ངེད་རང་ངོ་ཚ་དང་ནོངས་འགྱོད་ཧ་ཅང་ཆེན་པོ་སྐྱེས་པ་ནི་ཚེ་འདིར་
བྱུང་ཐེངས་དང་པོ་དེ་ཡིན།
དེ་ཉིན་ངེད་ཀྱིས་ཡི་གེ་མི་ཉུང་བ་ཞིག་ཤེས་པ་དེ་དག་ད་ཆ་ཆ་ཚང་བར་དྲན་མི་འདུག་
ཀྱང་། སྐྱེད་བྱེད་དང་། སྐྱེད་མ་དང་། གཅུང་མོ་དང་། དགེ་རྒན་ཞེས་པ་ལ་སོགས་ཡོད་པ་ད་
དུང་དྲན་གྱིན་གདའ། ཡི་གེ་དེ་ཚོས་ངེད་ཀྱི་མདུན་དུ་འཇིག་རྟེན་ཧྲིལ་པོ་ངོ་མཚར་མཛེས་
སྡུག་རྣམ་པར་བཀྲ་བར་བྱས། དེ་ཉིན་གྱི་དགོང་མོར། ངེད་རང་མལ་ཁྲིར་འཁོད་དེ་དེ་ཉིན་
གཡུར་ཟའི་འབྲས་བཟང་དེ་ལྟ་ཐོབ་པར་དྲན་གསོ་བྱེད་དུས་སེམས་ནང་དགའ་བདེའི་དཔལ་
གྱིས་ཁེངས་པར་གྱུར། ཨ་ཧོ། འཇིག་རྟེན་འདི་ན་ངེད་རང་ལས་སྐྱིད་པའི་ཕྲུ་གུ་ཞིག་ཨེ་ཡོད་
དམ། དེ་ཉིན་གྱི་དགོང་མོ་ནི། ངེད་ཀྱིས་ཚེ་ཐོག་འདི་ནས་ཐོག་དང་པོར་ཉིན་མོ་གསར་པ
མགྱོགས་ཙམ་ཤར་རེ་འཆང་བའི་དུས་ཡིན།

ལེའུ་ལྔ་པ།
རང་བྱུང་ཁམས་ལ་འཐམ་འཁྱུད་བྱེད་པ།

ངེད་རང་འཚབ་སྟེ་ཤིང་གི་རྩེ་ནས་མཆོང་ངམ་སྙམ་ལ། ཡང་ནི་སྐྲག་
ནས་འགུལ་ཙམ་ཡང་བྱེད་མི་ཕོད། ངེད་ནི་ཡལ་གའི་གསེང་དུ་བསྡད་ལ།
ལུས་ཀྱི་སྟོད་སྨད་གང་སར་ཤིང་གི་ཡལ་ག་འཁེལ་བྱུང་། ངེད་ཀྱི་ཡིད་ལ་ས་
གཞི་ཆེན་མོ་བར་མེད་ལང་ལིང་གཡོ་སྣང་འཆར་བ་དང་། ཅ་ལག་ལྕི་པོ་ཞིག་ས་
ལ་ལྷུང་བ་ལྟར་དུ་སྣང་། གཡོ་འགུལ་དེ་ནི་གཤམ་འོག་ནས་ངེད་རང་སྡོད་སའི་
ཤིང་སྡོང་གི་ཡལ་ག་དང་སྡོང་པོའི་སྟེང་ལ་ཁྱབ་ཡོང་། མི་དང་ཤིང་གཉིས་དུས་
གཅིག་ཏུ་ས་ལ་བརྡབ་དོགས་ཀྱིས་ངེད་རང་ཤིན་ཏུ་འཇིགས་ཤིང་དངངས་པར་
གྱུར། དེ་དུས་ཏག་ཏག་སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་ལག་པ་ནས་
བཟུང་སྟེ། ངེད་རང་ཤིང་གི་རྩེ་ནས་མར་ཕབ་བྱུང་། ངེད་ཀྱིས་ཁོང་ལ་དམ་པོར་
འཐམས་ཤིང་། སྲ་ཞིང་བརྟན་པའི་ས་གཞི་ཆེན་མོར་ཡང་བསྐྱར་རེག་ཐུབ་
པར་དགའ་ནས་འཁྲུག་འཁྲུག་ཏུ་འདར།
སྤྱི་ལོ1887ལོའི་དབྱར་དུས་ཀྱི་དོན་དག་མང་པོ་ཞིག་ད་ལྟའང་ངེད་ཀྱི་ཡིད་ངོར་གསལ་
ལེར་འཆར་གྱིན་འདུག་ལ། དེ་དག་གིས་ངེད་ཀྱི་རྣམ་ཤེས་རྨོངས་གཉིད་ལས་སད་པར་བྱས།
ངེད་ཀྱིས་ཉིན་གང་ལ་ཅ་ལག་རེག་ཚད་ལག་པས་འཇུ་ཞིང་། དེ་དག་གི་མིང་བློ་ལ་ངེས་པར་
བྱེད། ངེད་ཀྱི་ལག་པས་འཇུས་པའི་ཅ་ལག་ཇི་ཙམ་མང་དུ་སོང་ན། དེ་དག་གི་མིང་དང་བྱེད་
ལས་ཤེས་ཚད་ཀྱང་དེ་ཙམ་གྱིས་ཞིབ་ཕྲ་བྱུང་བས། ངེད་རང་སྤྲོ་སྣང་ཇེ་ཆེར་འཕེལ་ལ་ཡིད་
ཆེས་ཀྱིས་ཁེངས་ཤིང་། ཕྱི་ཡི་འཇིག་རྟེན་དང་འབྲེལ་བ་ཇེ་ཟབ་ཏུ་ཕྱིན་པའི་ཚོར་སྣང་བྱུང་།
མཛེས་སྡུག་རྣམ་བཀྲའི་དཔལ་གྱིས་ཕྱུག་པའི་དུས་ཚིགས་དེ་ཤར་དུས། སྲས་མོ་སཱ་ལི་
ཧྥཎ་ལགས་ཀྱིས་ངེད་ཀྱི་ལག་པ་ནས་བཟུང་སྟེ། ཞིང་ཁ་བརྒལ་ནས་ཐཎ་ཎེ་སི་གཙང་ཁར་
བསྐྱོད། མི་རྣམས་ནི་ཞིང་ཁའི་ནང་དུ་རྨོ་སློག་ལ་བྲེལ་ཞིང་། སོ་ནམ་འདེབས་ལས་ཀྱི་གྲ་
སྒྲིག་ལ་གཞོལ་བཞིན་མཆིས་ལ། ངེད་གཉིས་ཀྱིས་གཙང་ཁའི་དྲོ་འཇམ་གསིང་མའི་སྟེང་དུ་
བསྡད། དེ་གར་ངེད་ཀྱིས་རང་བྱུང་ཁམས་ཀྱིས་སྐྱེ་འགྲོར་བསྩལ་བའི་བཀའ་དྲིན་ཐེངས་དང་
པོར་ཤེས་བྱུང་ལ། ཉི་འོད་དང་། སྦྲང་ཆར་དང་། ཟིལ་པ་བཅས་ལ་བརྟེན་ནས་ས་གཞི་ཆེན་
མོར་རྩི་ཤིང་དང་ལོ་ཏོག་དེ་དག་སྐྱེ་ཐུབ་པ་དེས་གཅིག་ནས་སྐྱེ་འགྲོའི་ཡིད་ལ་ཉམས་དགའི་
བདེ་བ་བྱིན་པ་དང་། གཉིས་ནས་སྐྱེ་འགྲོའི་བཀྲེས་ལྟོགས་ཀྱི་གདུང་བ་ཡང་སེལ་བ་ངེད་ཀྱིས་
ཤེས། འདབ་ཆགས་ཀྱིས་ཚང་ཇི་ལྟར་བཟོ་བ་དང་། འཚོ་བ་ཇི་ལྟར་སྐྱེལ་བ། དུས་ཚིགས་
འགྱུར་བ་དང་བསྟུན་ནས་ས་ཐག་རིང་པོར་སྐྱས་ཇི་ལྟར་སྤོ་ཚུལ་བཅས་ངེད་ཀྱིས་ཤེས་ཤིང་། ནགས་བྱི་
དང་། ཤྭ་བ་དང༌། སེང་གེ་ལ་སོགས་པའི་སེམས་ཅན་སྣ་མིན་སྣ་ཚོགས་ཀྱིས་ཟས་ཇི་ལྟར་
འཚོལ་བ་དང་། གནས་མལ་ཇི་ལྟར་བཅའ་ཚུལ་ཡང་ཤེས་བྱུང་། གནས་ཚུལ་ཤེས་རྟོགས་
ཇི་ཙམ་གྱིས་མང་བ་བྱུང་ན། འཇིག་རྟེན་འདི་ཉིད་དེ་ཙམ་གྱིས་མཛེས་སྡུག་ལྡན་པར་མངོན།
སྲས་མོ་སཱ་ལི་ཧྥན་ལགས་ཀྱིས་ངེད་ལ་དང་ཐོག་ལྗོན་ཤིང་གི་སྡོང་པོ་དེ་དག་དང་། སྔོ་ལྗང་
རྩྭ་ལོ་དེ་དག་དང་། གཅུང་མོའི་ལག་ཆུང་ཟུང་བཅས་བརྒྱུད་ནས་མཛེས་དཔལ་ལ་ལོངས་སུ་
སྤྱོད་སྟངས་བསླབས་གནང་བ་དང་། དེ་རྗེས་ངེད་ལ་རྩིས་རྒྱག་སྟངས་དང་ས་གཞི་རིལ་མོའི་
བཟོ་དབྱིབས་འབྲི་སྟངས་བསླབས་གནང་བྱུང་། ཁོང་གིས་ངེད་ཀྱི་བློ་སྒོ་འབྱེད་རྒྱུ་དེ་དང་རང་
བྱུང་ཁམས་གཉིས་འབྲེལ་བ་དམ་ཟབ་གནང་བས། ངེད་རང་མེ་ཏོག་དང་བྱ་བྱེའུ་ཚོགས་ཀྱི་
སྣང་བ་སྐྱིད་པའི་རོགས་ཟླར་གྱུར།
འོན་ཏེ་ཧ་ལམ་དུས་དེ་ཙམ་ཞིག་ལ། རང་བྱུང་ཁམས་ནི་བྱམས་བརྩེ་དང་སྙིང་ཉེ་བ་
ཞིག་ཁོ་ན་མིན་པ་ངེད་རང་གི་མྱོང་བ་ཞིག་གིས་ངེད་ལ་བསྟན་ནས་བྱུང་། དེ་ཡང་ཉིན་ཞིག་
ལ། ངེད་དང་རྒན་ལགས་ས་ཐག་རིང་ཙམ་ཞིག་ཏུ་འཆམ་འཆམ་ལ་ཕྱིན་པ་ཡིན། དེ་ཉིན་གྱི་
ཞོགས་པར་ནམ་མཁའ་དྭངས་ཤིང་རླུང་བུ་འཇམ་ན་ཡང་། ངེད་གཉིས་ཕྱིར་ལོག་ཡོང་དུས་
གནམ་གཤིས་ཚ་བ་ཆེ་རུ་ཕྱིན་སོང༌། ངེད་གཉིས་ཀྱིས་ལམ་འགྲམ་གྱི་ཤིང་སྡོང་འོག་ཏུ་ངལ་
གསོ་ཐེངས་གཉིས་གསུམ་ལ་བརྒྱབ་པ་དང་། ངལ་གསོ་མཇུག་ཤོས་དེ་ཁྱིམ་དང་བར་ཐག་མི་
རིང་བའི་སྲེའུ་རྒོད་སྡོང་པོ་ཞིག་གི་འོག་ཏུ་བརྒྱབ་པ་ཡིན། ཤིང་སྡོང་དེ་ལ་ཡལ་འདབ་རབ་ཏུ་
རྒྱས་ཤིང་འཛེགས་ཀྱང་ཧ་ཅང་བདེ་བས། རྒན་ལགས་ཀྱིས་ངེད་རང་ཕྱག་གིས་ཡར་བཀྱགས་
ནས་ཤིང་རྩེར་བསྐྱལ་བ་དང་། ངེད་ཀྱིས་ཡལ་ག་ཞིག་བཙལ་ནས་དེའི་སྟེང་དུ་བསྡད་པ་
ཡིན། ཤིང་རྩེར་ཤིན་ཏུ་བསིལ་བས་སྲས་མོ་སཱ་ལི་ཧྥཎ་ལགས་ཀྱིས་དགུང་ཟས་ཤིང་རྩེར་ཟའོ་
ཞེས་གསུངས་ནས་དགུང་ཟས་ལེན་པར་ཕེབས་པ་དང་། ངེད་ཀྱིས་ཤིང་རྩེར་ཁུ་སིམ་པོར་ཁོང་
བསྒུགས་ནས་སྡོད་རྒྱུ་ཁས་བླངས་པ་ཡིན།
གློ་བུར་དུ་སྤྲིན་ནག་འཁྲིགས་ཤིང་རླུང་དམར་འཚུབ་ནས་དྲོ་འཇམ་ཉི་མའི་ཤུལ་ཙམ་
ཡང་མེད་པར་གྱུར། རླུང་ཁམས་ཆེན་མོའི་ཁྲོད་ནས་ཉི་ཟེར་མཚོན་པའི་ཚ་རླངས་དེ་མེད་
པར་གྱུར་ནས། ནམ་མཁར་སྤྲིན་ནག་མཐུག་པོ་འཁྲིགས། ས་ནས་དྲི་ངད་ཁྱད་མཚར་པོ་ཞིག་
འཕྱུར་ཡོང་བ་དེ་ནི་དྲག་ཆར་འབབ་ཁ་དང་རླུང་དམར་འཚུབ་ཁར་རྒྱུན་དུ་འབྱུང་བའི་སྔ་
ལྟས་ཤིག་ཡིན་པ་ངེད་ཀྱིས་ཤེས། ངེད་ལ་གང་ཡིན་འདི་ཡིན་མེད་པའི་འཇིགས་སྣང་ཞིག་
སྐྱེས་ལ། གྲོགས་དང་བྲལ་ཞིང་ས་གཞི་ཆེན་མོ་དང་བྲལ་བའི་ཁེར་འདུག་ཡུལ་པོའི་ཚོར་སྣང་
ཞིག་རང་ཤུགས་སུ་སྐྱེས། ངེད་ཀྱིས་འགུལ་ཙམ་ཡང་མ་བྱས་པར་དེ་གར་བསྡད་ཅིང་། འཁྱགས་
ནས་འཁྲུག་འཁྲུག་ཏུ་འདར་ལ། སྲས་མོ་སཱ་ལི་ཧྥཎ་ལགས་ལོག་ཕེབས་རྒྱུར་སྒུག་དགོས་བྱུང་།
ཆེས་འགག་རྩར་གྱུར་པ་ནི་ངེད་རང་ཤིང་རྩེ་ནས་མར་ལ་འབབ་རྒྱུ་དེ་རེད།
འཇིགས་ཡེར་ཡེར་གྱི་ཁ་ཁུ་སིམ་པོ་ཡུད་ཙམ་བྱུང་རྗེས་སུ། ཤིང་ལོ་རླུང་གིས་བསྐྱོད་
པའི་སྒྲ་ཤག་ཤག་ཏུ་གྲགས་པ་དང་། ཤིང་སྡོང་ནི་དྲག་ཏུ་ཡམ་ཡོམ་བྱེད། ངེད་ཀྱིས་ཤིང་གི་
ཡལ་གར་དམ་པོར་བཟུང་བས་མ་གཏོགས། རླུང་དམར་དྲག་པོ་རྒྱག་ཐེངས་གཅིག་གིས་ངེད་
རང་ཤིང་གི་རྩེ་ནས་ས་ལ་འཕངས་འགྲོ་བ་རེད། ཤིང་སྡོང་ཡམ་ཡོམ་དུ་གཡོ་ཤུགས་ཇེ་ཆེར་
འགྲོ་བ་དང༌། རླུང་དམར་གྱིས་བཅག་པའི་ལྕུག་ཕྲན་ནི་ཆར་ཐིགས་བཞིན་དུ་ངེད་ཀྱི་ལུས་
ལ་འཁེལ། ངེད་རང་འཚབ་སྟེ་ཤིང་གི་རྩེ་ནས་མཆོང་ངམ་སྙམ་ལ། ཡང་ནི་སྐྲག་ནས་འགུལ་
ཙམ་ཡང་བྱེད་མི་ཕོད། ངེད་ནི་ཡལ་གའི་གསེང་དུ་བསྡད་ལ། ལུས་ཀྱི་སྟོད་སྨད་གང་སར་
ཤིང་གི་ཡལ་ག་འཁེལ་བྱུང་། ངེད་ཀྱི་ཡིད་ལ་ས་གཞི་ཆེན་མོ་བར་མེད་ལང་ལིང་གཡོ་སྣང་
འཆར་བ་དང་། ཅ་ལག་ལྕི་པོ་ཞིག་ས་ལ་ལྷུང་བ་ལྟར་དུ་སྣང་། གཡོ་འགུལ་དེ་ནི་གཤམ་འོག་
ནས་ངེད་རང་སྡོད་སའི་ཤིང་སྡོང་གི་ཡལ་ག་དང་སྡོང་པོའི་སྟེང་ལ་ཁྱབ་ཡོང་། མི་དང་ཤིང་
གཉིས་དུས་གཅིག་ཏུ་ས་ལ་བརྡབ་དོགས་ཀྱིས་ངེད་རང་ཤིན་ཏུ་འཇིགས་ཤིང་དངངས་པར་
གྱུར། དེ་དུས་ཏག་ཏག་སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་ལག་པ་ནས་བཟུང་སྟེ། ངེད་
རང་ཤིང་གི་རྩེ་ནས་མར་ཕབ་བྱུང་། ངེད་ཀྱིས་ཁོང་ལ་དམ་པོར་འཐམས་ཤིང་། སྲ་ཞིང་
བརྟན་པའི་ས་གཞི་ཆེན་མོར་ཡང་བསྐྱར་རེག་ཐུབ་པར་དགའ་ནས་འཁྲུག་འཁྲུག་ཏུ་འདར།
རང་བྱུང་ཁམས་ཀྱིས་སྐབས་རེར་རང་གི་བུ་ཕྲུག་ལ་དྲག་པོའི་གཡུལ་ཡང་འགྱེད་པ་དང་། དེ་
ཡི་ཞི་འཇམ་མཛེས་པའི་ཕྱི་ཡི་རྣམ་པའི་འོག་ན་སྡེར་མོ་རྣོན་པོ་ཞིག་ཀྱང་སྦས་ནས་ཡོད་པའི་
ཤེས་བྱ་གསར་པ་ཞིག་ངེད་ཀྱིས་སླར་ཡང་རྟོགས་པར་གྱུར།
དེ་ནས་བཟུང་སྟེ་ཤིང་ལ་འཛེགས་རྒྱུ་དྲན་མ་ཉིད་ལ་ངེད་རང་རབ་ཏུ་སྐྲག་ནས། དུས་
ཡུན་ཧ་ཅང་རིང་པོ་ཞིག་ལ་ངེད་ཀྱིས་ཤིང་ལ་འཛེགས་མི་ཕོད། དེ་ནས་མེ་ཏོག་གི་ཡལ་འདབ་
ཡོངས་སུ་བཏུམས་ཤིང་། དྲི་ཞིམ་བསུང་ངད་བྱིང་བྱིང་འཐུལ་བའི་ཤིང་སྨི་མོ་ས་དེས་མཐའ་
མར་ངེད་ཀྱི་འཇིགས་སྣང་བསལ་སོང་།
དེ་ཡང་དཔྱིད་ཀ་སླར་ཤར་ནས། ནམ་མཁའ་དྭངས་པའི་ཞོགས་པ་ཞིག་ལ་ངེད་རང་
གཅིག་པུར་ལྡིང་ཁང་གི་ནང་དུ་དཔེ་དེབ་ལ་བལྟས་ནས་བསྡད་པས། དྲི་ཞིམ་བསུང་ངད་ཡ་
མཚན་ཅན་ཞིག་འཐུལ་བྱུང་། ངེད་ཀྱིས་ལམ་སེང་ཡར་ལངས་ཏེ་ལག་པ་གཉིས་རང་དབང་
མེད་པར་རྐྱོང་བར་ཐལ། དཔྱིད་ཀྱི་ལྷ་མཆོག་ལྡིང་ཁང་བརྒྱུད་ནས་ཕེབས་པ་དང་འདྲ་ལ།
འདི་ནི་ཅི་ཡི་བསུང་ངད་ཡིན་ནམ་ཞེས་ངེད་ཀྱིས་དྲིས། དེའི་མུར་དེ་ནི་མེ་ཏོག་སྨི་མོ་སའི་དྲི་
ངད་ཡིན་པ་ངེད་ཀྱིས་ལམ་སེང་ཤེས། ཤིང་སྡོང་དེ་ནི་རིབ་མའི་མཐའ་ཡི་ལམ་ཆུང་གི་གུག་
ཆར་སྐྱེས་ཡོད་པ་དྲན་པས། ངེད་ཀྱིས་ལག་མྱུལ་བྱེད་བཞིན་མེ་ཏོག་ལྡུམ་རའི་ཕར་སྣེར་ཕྱིན་
པ་ཡིན། ཨ་ཧོ། ཤིང་སྨི་མོ་ས་དེ་འདི་ན་མཆིས། དྲོ་ཞིང་འཇམ་པའི་ཉི་འོད་ཀྱི་ཁྲོད་དུ། མེ་
ཏོག་རབ་ཏུ་བཞད་པའི་ཡལ་ག་དེ་དག་འཁྲུག་འཁྲུག་ཏུ་གཡོ་བཞིན་སྔོ་ལྗང་རྩྭ་ཡིས་ཁེངས་
པའི་ས་ལ་རེག་པར་ཉེ། འཇིག་རྟེན་འདི་ན་འདི་ལས་ཉམས་དགའ་བའི་མཛེས་ལྗོངས་ཤིག་
གང་དུ་ཡོད་དམ། མཚར་སྡུག་ཡིད་འོང་མེ་ཏོག་གི་འདབ་མའི་ཕུང་པོ་ཚར་དུ་དངར་བ་དེ་
དག་བརྒྱུད་དེ་ངེད་ཀྱིས་ཤིང་སྡོང་སྦོམ་པོ་དེའི་འཁྲིས་སུ་ཕྱིན་ནས། དེ་གར་ཧོན་འཐོར་འཐོར་
ངང་ལངས་ཏེ་ཡུད་ཙམ་བསྡད་རྗེས། ཡལ་གའི་གསེང་དུ་རྐང་པ་བརྐྱངས་ཤིང་། ལག་པ་
གཉིས་ཀྱིས་ཤིང་སྡོང་ལ་འཇུས་ནས་འཛེགས་པ་ཡིན། ཤིང་སྡོང་ཧ་ཅང་སྦོམ་པས་དམ་པོར་
འཇུ་མི་ཐུབ་པ་མ་ཟད། ངེད་ཀྱི་ལག་པ་ཡང་ཤིང་གི་པགས་པར་བརྡར་ནས་རྨ་བཟོས་
ཀྱང་། ངེད་ཀྱི་ཡིད་ལ་ངོ་མཚར་འཕྲིན་ལས་ཤིག་སྒྲུབ་བཞིན་ཡོད་པའི་ཉམས་སྣང་བཟང་པོ་
འཆར་བར་བརྟེན། སྤྲོ་བ་རབ་ཏུ་འཕེལ་བཞིན་དུ་སྡོད་གནས་སྐྱིད་པོ་ཞིག་མ་རྙེད་ཀྱི་བར་
དུ་ཡར་ཡར་ཁོ་ནར་འཛེགས། སྡོད་གནས་དེ་ནི་ཧ་ཅང་སྔ་པོ་ཞིག་ནས་དེ་གར་བརྩིགས་ཏེ་
བཞག་ཡོད་པས། ད་བར་དུས་ཡུན་རིང་པོ་སོང་རྐྱེན་ད་ཆ་ཤིང་གི་ཆ་ཤས་ཤིག་ཏུ་གྱུར། འཆི་
མེད་གྲོང་གི་ལྷ་མོ་བཞིན་དུ་ངེད་ཀྱིས་དེ་ཡི་སྟེང་དུ་ཡུན་རིང་པོར་བསྡད་པ་ཡིན། དེ་ནས་བཟུང་སྟེ།
ལྷ་གནས་ལྟ་བུའི་ཤིང་སྡོང་དེའི་རྩེར་ངེད་ཀྱིས་རྩེད་འཇོར་བློ་ཡིད་གང་ཚིམ་དུ་རོལ་ཞིང་། མནོ་
བསམ་གྱི་དབྱིངས་ལ་ཞུགས་པ་དང་། རྨི་ལམ་ལྟ་བུའི་ངོ་མཚར་ཞིང་དག་མྱུལ་བ་ཡིན།

ལེའུ་དྲུག་པ།
སྐད་བརྡར་འགྲན་སློང་བྱེད་པ།

སྐད་ཆ་ཤོད་རེས་བྱེད་སྐབས་ཀྱི་ནང་དོན་ཕྲན་ཚེགས་དེ་ཚོར་འོན་
པའམ་ལམ་ལོང་བས་གོ་བ་མི་ལོན། འོན་པར་མ་ཟད་ལོང་བ་ཡང་ཡིན་
པའི་མི་ཞིག་ལ་འཕྲད་པའི་དཀའ་ངལ་ནི་ལྡབ་འགྱུར་གྱིས་མང་བ་བཤད་
མ་དགོས་ཏེ། ཁོ་ཚོས་སྐད་ཆའི་གདངས་ལ་དབྱེ་འབྱེད་བྱེད་ཐབས་བྲལ་
བས་ན། རོགས་བྱེད་མཁན་མེད་ཚེ་ངག་གདངས་ཀྱི་འགྱུར་ལྡོག་ལས་བྱུང་
བའི་དོན་ལ་གོ་བ་མི་ལོན། མིའི་ནང་སེམས་ལ་འགྱུར་བ་ཅི་བྱུང་ཚང་མ་ངོ་
མདངས་ལས་མངོན་གྱི་ཡོད་རུང་། ཁོ་ཚོས་ནི་སྐད་ཆ་ཤོད་མཁན་གྱི་ངོ་
མདངས་རིག་ཐབས་མེད་དོ། །
ངེད་ལ་སྐད་ཆའི་ལྡེ་མིག་དེ་རག་མ་ཉིད་ལ་ལམ་སེང་བེད་སྤྱོད་གཏོང་འདོད་ཁོ་ན་ཤར།
རྣ་བར་སྐྱོན་མེད་པའི་ཕྲུ་གུ་ཚོས་སྡུག་དེ་འདྲ་མྱོང་མི་དགོས་པར་སྐད་ཆ་སློབ་ཐུབ་སྟེ། གཞན་
གྱི་ཁ་ནས་བུད་པའི་སྐད་ཆ་དག་ཁོ་ཚོས་བདེ་བླག་ངང་ཉན་ཐུབ་པར་མ་ཟད། དེར་ལད་
མོ་བྱས་ཏེ་བཤད་ཀྱང་ཐུབ། འོན་ཏེ་ཕྲུ་གུ་འོན་པས་མིས་ཅི་སྨྲས་པ་རྟོགས་ཐུབ་ཙམ་ཡོང་བ་
བྱེད་པར་ཡང་བརྣག་དཀའ་བའི་བཤུལ་ལམ་ཧ་ཅང་རིང་པོ་ཞིག་འགྲིམས་དགོས། གང་ལྟར་
ཀྱང་མཐའ་མར་གཏམ་སྨྲ་ཤེས་པར་བྱ་དགོས་སོ། །ཕྲུ་གུ་འོན་པ་ངེད་ལྟ་བུ་ཞིག་གིས་ཐོག་མར་
དངོས་པོའི་མིང་འབོད་སྟངས་སྦྱོང་བ་ནས་མགོ་བརྩམས་ཏེ། གོམ་པ་རེ་རེ་བྱས་ནས་དཀའ་
ཚེགས་ཆེན་པོས་མདུན་ལ་བསྐྱོད་པ་དང་། ཐོག་མའི་དུས་སུ་སྒྲ་ཡང་གསལ་པོར་འདོན་མི་
ཐུབ་མོད། མཐའ་མར་ཤེག་སེ་པེར་གྱི་ཟློས་གར་ནང་གི་ཡིད་འཕྲོག་སྙན་ངག་ཤོ་ལོ་ཀ་དེ་དག་
གི་ཉམས་འགྱུར་ཡང་ཐོགས་མེད་དུ་མངོན་པར་མཚོན་ཐུབ་ཀྱི་ཡོད།
ཐོག་མར་རྒན་ལགས་ཀྱིས་ངེད་ལ་གནས་ཚུལ་ངོ་མཚར་ཅན་དེ་ཚོ་གསུང་དུས། ངེད་
ཀྱིས་ཐ་སྙད་དེ་ཚོ་རབ་རིབ་ཙམ་ལས་མི་ཤེས་པར་མ་ཟད། ཁོང་དུ་ཆུད་པའི་ཐ་སྙད་ཀྱང་
ཧ་ཅང་ཉུང་ཉུང་ཡིན་སྟབས། ངེད་ཀྱིས་དྲི་བ་འདོན་པ་ཤིན་ཏུ་ཉུང༌། འོན་ཏེ་རྗེས་སུ་རིམ་
བཞིན་ངེད་ཀྱིས་ཕྱི་རོལ་ཡུལ་ལ་ཤེས་རྟོགས་ཇེ་ཆེར་སོང་བ་དང་ཆབས་ཅིག་ཐ་སྙད་ཤེས་ཚད་
ཀྱང་ཇེ་མང་དུ་ཕྱིན་ནས། དྲི་བ་འདོན་ཚད་ཀྱང་མང་དུ་ཕྱིན་སོང་། ངེད་ཀྱིས་རྟག་པར་བྱ་བ
རེ་རེ་བཞིན་ཡང་སྐོར་བསྐྱར་སྐོར་དྲིས་ནས་ཤེས་རྟོགས་གང་མང་མང་ཡོང་བ་བྱེད་བསམས་
ལ། སྐབས་རེར་ཐ་སྙད་གསར་པ་གཅིག་ཤེས་ཚེ། དེ་དང་འབྲེལ་བ་ཡོད་པའི་འདས་དོན་ཞིག་
ཡིད་ལ་ལྷང་ལྷང་དུ་དྲན་སྲིད།
ཉིན་ཞིག་གི་ཞོགས་པར་ངེད་ཀྱིས་རྒན་ལགས་ལ་བརྩེ་དགའ་ཞེས་པའི་ཚིག་དེའི་དོན་
ཅི་ཡིན་ཐེངས་དང་པོར་དྲིས་པའི་སྣང་ཚུལ་དེ་ད་དུང་དྲན་བཞིན་མཆིས། དེ་དུས་ངེད་ཀྱིས་
ཡི་གེ་མང་པོ་དེ་ཙམ་ཤེས་མེད། ངེད་ཀྱིས་མེ་ཏོག་ལྡུམ་རའི་ནང་ནས་མེ་ཏོག་མུ་མེན་རྐང་ཁ་
ཤས་བཏུས་ནས་རྒན་ལགས་ལ་ཕུལ་བ་ཡིན། ཁོང་གིས་ངེད་ལ་འོ་བྱེད་འདོད་ཀྱང་། ངེད་
ཀྱིས་དེ་དུས་སྐྱེད་མ་ཕུད་པའི་མི་གཞན་དག་སུ་གང་ལ་ཡང་ངེད་ལ་འོ་བྱེད་དུ་འཇུག་མི་
འདོད། སྲས་མོ་སཱ་ལི་ཧྥཎ་ལགས་ཀྱིས་ཕྱག་གཅིག་གིས་ངེད་ལ་ག་ལེར་མཇིང་སྐོར་གནང་སྟེ།
ང་ནི་ཧད་ལེཎ་ལ་བརྩེ་ཞིང་དགའ་ཞེས་པའི་ཡིག་འབྲུ་ཁ་ཤས་ངེད་ཀྱི་སྦར་མཐིལ་དུ་བྲིས་
གནང་སོང་།
ངེད་ཀྱིས་བརྩེ་དགའ་ཞེས་པ་ཅི་རེད་དམ་ཞེས་དྲིས་པ་ཡིན།
ཁོང་གིས་ངེད་ལ་དམ་དུ་འཐམས་ཤིང་ངེད་ཀྱི་སྙིང་ཁར་ཕྱག་མཛུབ་བཙུགས་ཏེ། བརྩེ་
དགའ་ནི་འདིར་གནས་ཡོད་ཅེས་གསུངས་སོང་། དེ་དུས་ངེད་ཀྱིས་སྙིང་གི་འཕར་འགྲོས་ཚོར་
ཐེངས་དང་པོ་ཡིན། དེ་ཡི་གོང་ལ་ངེད་ཀྱིས་རེག་བྱའི་དངོས་པོ་ཕུད་པའི་གཞན་དག་ཅི་ཡང་
མི་ཤེས་པས། ཁོང་གི་བཀའ་མོལ་དེར་གོ་བ་གཏན་ནས་ལོན་མ་སོང་།
ངེད་ཀྱིས་ཁོང་གི་ཕྱག་ནང་གི་མེ་ཏོག་མུ་མེན་ལ་དྲི་སྣོམ་ཙམ་བྱས་ཏེ། ཕྱེད་ཀ་སྐད་བརྡ་
དང་། ཕྱེད་ཀ་ལག་བརྡར་བརྟེན་ནས་བརྩེ་དགའ་ཟེར་བ་དེ་ཉི་མ་རེད་དམ། ཞེས་དྲིས་པ་
ཡིན།
དེ་དུས་ངེད་ཀྱི་ཡིད་ལ་བྱ་དངོས་ཡོད་རྒུ་ཉི་མའི་ཚ་དྲོད་ལ་བརྟེན་ནས་འཚར་ལོངས་
བྱུང་བ་ཞིག་ཡིན་པས། འཇིག་རྟེན་འདི་ན་ཉི་མ་ལས་ལྷག་པའི་དངོས་པོ་ཅི་ཡང་མེད་དོ་སྙམ།
འོན་ཏེ་སྲས་མོ་སཱ་ལི་ཧྥཎ་ལགས་ཀྱིས་དབུ་གཡུག་གཡུག་ཡང་ཡང་གནང་སོང་། བརྩེ་དགའ་
ཞེས་པ་དེ་ཡང་སྙིང་ཅི་ཞིག་ཡིན་མིན་རྒན་ལགས་ཀྱིས་ངེད་ལ་གསུང་ཐབས་མེད་པ་ཡིན་
ནམ་སྙམ་དུ་ངེད་རང་མགོ་བོ་ཡོངས་སུ་རྨོངས་ཤིང་ཡིད་ཐང་ཆད་པར་གྱུར།
དེ་ནས་ཉི་མ་གཅིག་གཉིས་སོང་རྗེས་སུ། ངེད་ཀྱིས་མུ་ཏིག་ཆེ་བ་གཉིས་རེའི་མཚམས་
སུ་ཆུང་བ་གཅིག་རེ་སྤེལ་བའི་ཕྲེང་བ་ཞིག་ཐི་གུར་རྒྱུ་དུས་ནོར་ནོར་པར་བསྡད་སོང༌། སྲས་
མོ་སཱ་ལི་ཧྥཎ་ལགས་ཀྱིས་ངང་རྒྱུད་ཧ་ཅང་རིང་པོས་ངེད་ལ་ནོར་བཅོས་ཡང་ནས་ཡང་དུ་
གནང་རུང་། གང་ལྟར་ཕྲེང་བ་དུམ་བུ་རིང་པོ་ཞིག་རྒྱུ་སྟངས་ནོར་ནས་གདའ། དེ་དུས་ངེད་
ཀྱིས་ཕྲེང་བ་དུམ་བུ་དེ་མ་ནོར་བ་ཇི་ལྟར་བྱ་རྒྱུའི་ཐད་ལ་བསམ་བློ་ཞིབ་ཕྲ་བཏང་ནས་དེ་གར་
བསྡད་པ་ཡིན། སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་དཔྲལ་བར་ཐུག་ཐུག་གཞུས་ནས།
བསམ་བློ་ཐོངས་ཞེས་པའི་ཡི་གེ་དེ་ཤེད་ཀྱིས་བྲིས་གནང་སོང་།
ད་བྱེད་དུས་ཡི་གེ་དེ་ནི་ཀླད་པ་འགུལ་བསྐྱོད་གཏོང་བཞིན་པའི་བརྒྱུད་རིམ་དེ་ལ་ཟེར་
གྱིན་ཡོད་པ་ངེད་ཀྱིས་དེ་མ་ཉིད་དུ་རྟོགས་ལ། དེ་ནི་ངེད་ཀྱིས་སྤྱི་མཚན་གྱི་ཐ་སྙད་ཚོར་
ཐེངས་དང་པོ་དེ་ཡིན།
ངེད་ཀྱིས་པུས་མོའི་སྟེང་དུ་བཞག་པའི་མུ་ཏིག་དེ་དག་ལ་བསམ་བློ་མ་བཏང་བར། ཐ་
སྙད་གསར་པ་དེ་ལ་གཞིགས་ནས་བརྩེ་དགའ་ཞེས་པའི་དོན་ལ་གོ་བ་ལེན་ཅི་ཐུབ་བྱེད་བཞིན་
དེ་གར་གཡོ་མེད་ཀྲོང་ངེར་ཡུན་རིང་ལ་བསྡད་པ་ཡིན། དེ་ཉིན་ཉི་མ་སྤྲིན་པའི་ཕང་བར་ཡིབ་
ནས་ཆར་པ་སིམ་སིམ་ཞིག་འབབ་བཞིན་ཡོད་པ་དང་། གློ་བུར་ལྷོ་ནས་སྣང་བ་འབུམ་དང་
ལྡན་པའི་ཉི་མ་ཕྱིར་མངོན་ཡོང་།
ངེད་ཀྱིས་རྒན་ལགས་ལ་བརྩེ་དགའ་ཟེར་བ་དེ་ཉི་མ་རེད་དམ་ཞེས་ཡང་བསྐྱར་དྲིས་པ་
ཡིན།
ཁོང་གིས་བརྩེ་དགའ་ནི་ཉི་མ་འཆར་ཀའི་ཨ་སྔོན་དབྱིངས་ཀྱི་སྤྲིན་པ་དང་འདྲ་ཙམ་
ཡོད་ཅེས་ལན་མཛད་རྗེས། ངེད་ཀྱིས་གོ་བ་དེ་ཙམ་མི་ལོན་པའི་གཏམ་དེ་བས་སྟབས་བདེ་
བ་ཞིག་གི་ཐོག་ནས། ཁྱེད་ཀྱིས་སྤྲིན་པ་འཛིན་ཐབས་མེད་ཀྱང་། ཆར་པ་འབབ་པ་ཚོར་
ཐུབ་པར་མ་ཟད། མེ་ཏོག་དང་། རྩྭ་དང་། སྐམ་ཞིང་རྙིད་པའི་ས་ལ་ཚ་དུབ་ཆེ་དུས་ཆར་ཆུ་
བྱུང་ན་ཧ་ཅང་དགའ་པོ་ཡོང་བ་ཡང་ཁྱེད་ཀྱིས་ཤེས་ཐུབ། དེ་བཞིན་དུ་ཁྱེད་ཀྱིས་བརྩེ་དགའ་
འཛིན་ཐབས་མེད་མོད། བརྩེ་དགར་བརྟེན་ནས་ཁྱེད་ཀྱིས་སྐྱིད་སྣང་ཚོར་ཐུབ། བརྩེ་དགའ་
མེད་ན་ཁྱེད་ཀྱིས་སྐྱིད་སྣང་མི་ཚོར་ལ། རྩེད་འཇོར་ཡང་རོལ་བར་འདོད་རྒྱུ་མ་རེད་ཅེས་
འགྲེལ་བཤད་གནང་བྱུང་།
སྐད་ཅིག་ཉིད་ལ་ངེད་ཀྱིས་དེ་ཡི་གནས་ལུགས་རྟོགས་པར་གྱུར་ལ། མི་མངོན་པའི་ཐི་
གུ་མང་པོ་ཞིག་གིས་ངེད་དང་མི་གཞན་དག་གི་སེམས་པ་ཕན་ཚུན་སྦྲེལ་ནས་ཡོད་པའི་སྣང་
བ་ཡིད་ལ་ཤར།
སྲས་མོ་སཱ་ལི་ཧྥཎ་ལགས་ཀྱིས་ངེད་ལ་སློབ་ཁྲིད་གནང་མགོ་ཚུགས་པའི་དུས་དེ་ནས་
བཟུང་སྟེ། འོན་པ་མིན་པའི་ཕྲུ་གུར་བྱེད་པ་ནང་བཞིན་ཁོང་གིས་ངེད་དང་སྐད་ཆ་ཤོད་རེས་
ཁོ་ན་གནང་བ་དང་། དེའི་མི་འདྲ་ས་འབའ་ཞིག་ནི་ཁོང་གིས་སྐད་ཆ་དུམ་བུ་རེ་རེ་བཞིན་
ངེད་ཀྱི་སྦར་མཐིལ་དུ་འབྲི་བ་ལས་ཞལ་ནས་མི་གསུང་བ་དེ་ལགས། ངེད་ལ་བསམ་དོན་
མཚོན་བྱེད་ཀྱི་ཚིག་དང་རྗོད་སྲོལ་དེ་འདྲ་མ་རྙེད་ཚེ། ཁོང་གིས་ངེད་ལ་དེ་དག་མཁོ་འདོན་
གནང་བ་དང་། སྐབས་རེར་ངེད་ཀྱིས་ལན་འདེབས་མ་ཐུབ་ན། ལན་ཇི་ལྟར་འདེབས་དགོས་
མིན་ཡང་ཁོང་གིས་དྲན་སྐུལ་གནང་གིན་ཡོད།
ཕྲུ་གུ་འོན་པ་ཞིག་གིས་ཉིན་རེའི་འབྲེལ་གཏུག་གི་ཁྲོད་དུ་སྤྱོད་དགོས་པའི་རྗོད་སྲོལ་
སྟབས་བདེ་ཤོས་གྲངས་ལས་འདས་པ་དེ་རྣམས་ཟླ་བ་གཅིག་གི་ནང་ངམ། ཡང་ན་ལོ་གཉིས་
གསུམ་གྱི་ནང་ལ་ཡང་ཁོང་དུ་ཆུད་ཐབས་མེད་པར་བརྟེན། བརྒྱུད་རིམ་དེ་ཉིད་ལོ་ཧ་ཅང་
མང་པོ་དགོས། འོན་པ་མིན་པའི་ཕྲུ་གུས་བསྐྱར་ཟློས་དང་ལད་ཟློས་བར་མེད་བྱེད་པར་
བརྟེན་ནས་སྐད་ཆ་ཤོད་སྟངས་སྦྱོང་བ་སྟེ། ཁྱིམ་དུ་མི་རྒན་པས་སྐད་ཆ་བཤད་པར་ཉན་
གྱིན་བསམ་བློ་གཏོང་བ་དང་། སྐད་ཆས་མཚོན་པའི་ནང་དོན་བསམ་པ་དང་ཆབས་ཅིག་ཏུ་
རང་གི་བསམ་བློ་ཡང་མཚོན་པར་བྱེད་རྒྱུ་རེད། འོན་ཏེ་ཕྲུ་གུ་འོན་པས་དེ་འདྲ་ཟེ་བདེ་བླག་
ངང་བསམ་བློ་སྤེལ་རེས་བྱ་ཐབས་བྲལ། སྲས་མོ་སཱ་ལི་ཧྥཎ་ལགས་ཀྱིས་ཚུལ་དེ་མཁྱེན་པས་
ཐབས་ལམ་སྣ་ཚོགས་ལ་བརྟེན་ནས་ངེད་ཀྱི་སྐྱོན་ཆ་སེལ་རྒྱུའི་ཐུགས་ཐག་བཅད་པ་རེད།
ཁོང་གིས་རྒྱུན་སྤྱོད་སྐད་ཆ་ཁ་ཤས་ཡིག་འབྲུ་དང་ཚིག་འབྲུ་རེ་རེ་བཞིན་བསྐྱར་ཟློས་གང་ཐུབ་
ཅི་ཐུབ་གནང་ནས། གཞན་དང་སྐད་ཆ་ཇི་ལྟར་ཤོད་དགོས་ལུགས་ངེད་ལ་བསྟན་གནང་མོད།
ཡུལ་དུས་གནས་བབ་ག་འདྲ་ཞིག་ལ་སྐད་ཆ་ག་འདྲ་ཞིག་ཤོད་དགོས་པ་དེ་དུས་ཡུན་ཧ་ཅང་
རིང་པོ་སོང་རྗེས་སུ་ངེད་ཀྱིས་གཞི་ནས་ཤེས་སོང་།
སྐད་ཆ་ཤོད་རེས་བྱེད་སྐབས་ཀྱི་ནང་དོན་ཕྲན་ཚེགས་དེ་ཚོར་འོན་པའམ་ལོང་བས་གོ་
བ་མི་ལོན་ན། འོན་པར་མ་ཟད་ལོང་བ་ཡང་ཡིན་པའི་མི་ཞིག་ལ་འཕྲད་པའི་དཀའ་ངལ་ནི་
ལྡབ་འགྱུར་གྱིས་མང་བ་བཤད་མ་དགོས་ཏེ། ཁོ་ཚོས་སྐད་ཆའི་གདངས་ལ་དབྱེ་འབྱེད་བྱེད་
ཐབས་བྲལ་བས། རོགས་བྱེད་མཁན་མེད་ཚེ་ངག་གདངས་ཀྱི་འགྱུར་ལྡོག་ལས་བྱུང་བའི་དོན་
ལ་གོ་བ་མི་ལོན། མིའི་ནང་སེམས་ལ་འགྱུར་བ་ཅི་བྱུང་ཚང་མ་ངོ་མདངས་ལས་མངོན་གྱིན་
ཡོད་རུང་། ཁོ་ཚོས་ནི་སྐད་ཆ་ཤོད་མཁན་གྱི་ངོ་མདངས་རིག་ཐབས་མེད་དོ། །

ལེའུ་བདུན་པ།
ཤེས་བྱའི་རྒྱ་མཚོར་ཅི་དགར་རྐྱལ་བགྲོད་བྱེད།

སྲས་མོ་སཱ་ལི་ཧྥཎ་ལགས་ཀྱིས་ངེད་ལ་རང་ཅག་གི་ཆེ་ཞིང་སྒོར་བའི་
སའི་གོ་ལ་འདི་དང་། དེ་ཡི་སྟེང་གི་མེ་རི་དང༌། ས་འོག་ཏུ་སྦས་པའི་གྲོང་
ཁྱེར་དང་། བར་མེད་དུ་ནུར་བའི་འཁྱགས་ཀླུང་དང་། དེ་བཞིན་གཏམ་
རྒྱུད་དང་ཤོད་སྲོལ་ངོ་མཚར་ཅན་གཞན་དག་མང་པོ་ཞིག་གསུངས་པར་
ཉན་བཞིན་ངེད་རང་མཚར་སྣང་ཇེ་ཆེར་འཕེལ་སོང་། ཁོང་གིས་ས་མྱག་
གིས་ངེད་ལ་ས་བཀྲ་འབུར་གཟུགས་ཅན་བཟོས་གནང་བས། འབུར་དུ་
དོད་པའི་རིའི་གཉའ་བ་དང་། ཀོང་ཀོང་གི་ལུང་ཤུར་དང༌། ཀྱག་ཀྱོག་གི་
ཆུ་བོ་བཅས་ལ་ངེད་ཀྱིས་ལག་པས་འཆང་ཆོག་པ་བཅས་ལ་ངེད་རང་ཤིན་
ཏུ་དགའ་པོ་ཡོད། འོན་ཏེ་སའི་གོ་ལ་འདི་ཉིད་ལ་ས་ཁུལ་མང་པོ་དང་ལྷོ་
བྱང་གཉིས་སུ་དབྱེ་བ་དེར་ངེད་རང་མགོ་བོ་རྨོངས་པར་གྱུར་ལ། དེ་ཡིས་
ངེད་ཀྱི་ཤེས་བྱ་ཡོན་ཏན་སྦྱོང་འདོད་ཀྱི་བློ་ཡང་ཇེ་ཆེར་འཕེལ་བར་གྱུར་
སོང་།
ངེད་ཀྱིས་སློབ་གསོའི་བཤུལ་ལམ་གྱི་སྟེང་དུ་སྤོས་པའི་གོམ་པ་གཉིས་པ་ནི་ཀློག་སློབ་རྒྱུ་
དེ་རེད།
ངེད་ཀྱིས་ཡི་གེ་ལས་མིང་བརྡ་ཁ་ཤས་སྦྱོར་ཤེས་མ་ཐག་ཏུ། རྒན་ལགས་ཀྱིས་མཁྲེགས་
ཤོག་ལེབ་མོ་འགའ་བསྣམས་ཕེབས་པ་དེའི་སྟེང་གི་མིང་བརྡ་ཚང་མ་འབུར་དུ་དོད་པའི་ཡི་
གེས་སྦྱོར་འབྲི་བྱས་པ་རྐྱང་རྐྱང་རེད། མཁྲེགས་ཤོག་ལེབ་མོའི་སྟེང་དུ་པར་བཏབ་པའི་ཡི་གེ་
རེ་རེས་གཟུགས་ཅན་གྱི་དངོས་པོའམ། བྱ་སྤྱོད་དམ། ཁྱད་ཆོས་བཅས་གང་རུང་རེ་མཚོན་པ་
ངེད་ཀྱིས་ལམ་སེང་ཤེས་སོང་། ངེད་ལ་སྒྲོམ་གཞི་ཞིག་ཡོད་པ་དེའི་སྟེང་དུ་སྦྱངས་ཟིན་པའི་
མིང་བརྡ་དེ་དག་བསྒྲིགས་ནས་བརྗོད་པ་ཐུང་ངུ་བཟོ་ཐུབ། འོན་ཏེ་ངེད་ཀྱིས་མཁྲེགས་ཤོག་
ལེབ་མོས་བརྗོད་པ་མ་བསྒྲིགས་གོང་ལ་དངོས་པོ་དེ་རང་གིས་བརྗོད་པའི་ནང་དོན་མཚོན་པར་བྱེད་
ཀྱིན་ཡོད། དཔེར་ན། ངེད་ཀྱིས་ཨ་ལད་པད་ཀོག་ཅེས་པ་དང་། ཡོད་ཅེས་པ་དང་། སྟེང་དུ་ཞེས་
པ་དང་། ཉལ་ཁྲི་ཞེས་པ་བཅས་བྲིས་པའི་མཁྲེགས་ཤོག་ལེབ་མོ་བཙལ་ཏེ། མཁྲེགས་ཤོག་
ལེབ་མོ་རེ་རེ་བཞིན་དེ་རང་གིས་མཚོན་པའི་དངོས་པོའི་སྟེང་དུ་བཞག་རྗེས། ཨ་ལད་པད་
ཀོག་ཉལ་ཁྲིའི་སྟེང་དུ་བཞག་པ་དང་། དེའི་འཁྲིས་སུ་ཡོད་ཅེས་པ་དང་། སྟེང་དུ་ཞེས་པ་དང་།
ཉལ་ཁྲི་ཞེས་པ་བཅས་ཀྱི་ཤོག་བྱང་བསྒྲིགས་པས་ན། མིང་བརྡ་དེ་དག་གིས་བརྗོད་པ་གཅིག་
གྲུབ་པ་དང་ཆབས་ཅིག་ཏུ། འབྲེལ་ཡོད་དངོས་པོ་དེ་དག་གིས་བརྗོད་པ་དེའི་ནང་དོན་གསལ་
བར་མཚོན་ཐབས་བྱེད་ཀྱིན་ཡོད།
ཉིན་ཞིག་ལ་ངེད་ཀྱིསgirlསྟེ་བུ་མོ་ཞེས་པའི་མིང་བརྡ་དེ་ངེད་རང་གི་ལུས་ལ་གྱོན་
པའི་པང་རས་ཀྱི་སྟེང་དུ་བཏགས་རྗེས། གོས་སྒྲོམ་གྱི་ནང་དུ་ལངས་ནས། isསྟེ་ཡོད་ཅེས་
པ་དང་། inསྟེ་ནང་དུ་ཞེས་པ་དང༌། wardrob E སྟེ་གོས་སྒྲོམ་ཞེས་པ་བཅས་སྒྲོམ་གཞིའི་
སྟེང་དུ་བཏགས་པ་ཡིན། དེ་ཉིད་ངེད་རང་དགའ་ཤོས་ཡིན་པའི་རོལ་རྩེད་ཅིག་ལ་གྱུར་ནས།
ངེད་དང་རྒན་ལགས་ཀྱིས་སྐབས་རེར་ཆུ་ཚོད་ཁ་ཤས་ལ་རྩེ་བཞིན་ཡོད་ལ། ཁང་པའི་ནང་གི་
ཅ་ལག་ཚང་མ་ངེད་གཉིས་ཀྱིས་བརྗོད་པར་བཟོ་བཞིན་ཡོད། །
ཡིག་བྱང་ཀློག་ཤེས་པ་ནས་དཔེ་དེབ་ལྟ་བའི་བར་ལ་གོམ་པ་གང་གི་བར་ཐག་ལས་མེད།
ངེད་ཀྱིས་སྒོ་འབྱེད་ཀློག་དེབ་ཅེས་པའི་དཔེ་དེབ་ཅིག་ཁྱེར་ཏེ། དེའི་ནང་ནས་ངེད་ཀྱིས་ཀློག་ཤེས་
པའི་ཡི་གེ་བཙལ་ལ། ཀློག་ཤེས་པའི་ཡི་གེ་གཅིག་རྙེད་ན་གབ་རེས་འུབ་རེས་རྩེ་དུས་མི་ཞིག་
འཛིན་ཐུབ་པ་ལྟ་བུའི་དགའ་ཚོར་སྐྱེས། དེ་ལྟར་ངེད་ཀྱིས་དཔེ་དེབ་ཀློག་ཤེས་སོང་། གཤམ་ལ་
ངེད་ཀྱིས་སྒྲུང་གཏམ་ག་དུས་ནས་ཀློག་ཤེས་པའི་སྐོར་གླེང་བར་བྱའོ། །
དུས་ཡུན་ཧ་ཅང་རིང་པོ་ཞིག་གི་ནང་། ངེད་ལ་དངོས་གཞིའི་སློབ་ཚན་མེད། ངེད་
ཀྱིས་སློབ་སྦྱོང་ཤིན་ཏུ་ནན་ཏན་བྱེད་དུས་ཀྱང་། རྩེད་མོ་རྩེ་སྣང་ལས་སློབ་ཐུན་འཚོགས་པའི་
སྣང་བ་འཆར་མ་མྱོང་། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་ཅི་ཞིག་བསླབས་གནང་རུང་།
སྒྲུང་ཤིན་ཏུ་སྙན་པ་ཞིག་གམ། སྙན་ངག་ཅིག་དང་སྦྱར་ནས་གསལ་པོར་སློབ་པ་རེད། ངེད་
ཀྱིས་དངོས་པོ་གང་ཞིག་ལ་དོ་སྣང་བྱས་མ་ཉིད་ལ་ཁོང་གིས་ན་ཆུང་མ་ཞིག་ལྟར་ངེད་ལ་དེའི་
སྐོར་རྫོགས་རྒྱུ་མེད་པ་གསུང་གིན་ཡོད། བརྡ་སྤྲོད་ཀྱི་གཞུང་ལ་སྦྱོང་བ་དང་། རྩིས་གཞི་བརྩི་
བ་དང་། ཡང་ན་གནད་དོན་གང་ཞིག་ལ་འགྲེལ་བཤད་ནན་ཙམ་རྒྱག་པ་བཅས་ཕྲུ་གུ་ཚོའི་
སུན་སྣང་སྐྱེ་སླ་བ་དག་བསླབ་དགོས་བྱུང་ཚེ། རྒན་ལགས་ཀྱིས་ངང་རྒྱུད་རིང་པོས་འཁྲིད་
སྟོན་གནང་བའི་འོག་ཏུ། ངེད་རང་དེ་དག་སྦྱོང་འདོད་ཆེར་འཕེལ་བས། རྗེས་སུ་ངེད་ཀྱི་
ཕྱིར་དྲན་ཡག་ཤོས་ལ་གྱུར་སོང་།
རྒྱུ་མཚན་ཅི་ཡིན་མི་ཤེས་མོད། སྲས་མོ་སཱ་ལི་ཧྥཎ་ལགས་ཀྱིས་ངེད་རང་ཅི་ལ་དགའ་བ་
དང་། ཅི་ཞིག་ལ་མོས་པའི་འདོད་པ་ཚང་མར་བསྟུན་གནང་བ་དེ་ནི་ཁོང་ལོང་བ་དང་འབྲེལ་
གཏུག་ཡུན་རིང་གནང་བས་ཡིན་པ་ཡང་སྲིད། ཁོང་ནི་བྱ་དངོས་ཀྱི་རང་བཞིན་བརྗོད་པར་
ཤིན་ཏུ་མཁས་ལ། ཆོ་བྲོ་མེད་པའི་ཞིབ་ཆ་དེ་ཚོ་ཁོང་གིས་རགས་ཙམ་བསླབས་ནས་འཇོག་
པར་མ་ཟད། ངེད་ཀྱིས་ཉིན་གོང་མར་སྦྱངས་པའི་སློབ་ཚན་ལ་ཞིབ་བཤེར་གནང་མྱོང་གཏན་
ནས་མེད། ཚན་རྩལ་གྱི་ཤེས་བྱ་གོ་དཀའ་བ་དེ་ཚོར་འགྲེལ་བཤད་གནང་སྐབས། ཁོང་གིས་
ཕྲན་བུ་ཕྲན་བུ་རེ་བྱས་ཏེ་གོམ་པ་རིམ་བགྲོད་ཀྱིས་བརྗོད་དོན་རེ་རེ་བཞིན་ཤིན་ཏུ་གསོན་ཉམས་
དོད་པར་འགྲེལ་ནུས་པས། ཁོང་གིས་གསུངས་པའི་ནང་དོན་དག་ངེད་ཀྱིས་ངང་ངམ་ཤུགས་
ཀྱིས་བློར་འཛིན་ཐུབ་ཀྱི་ཡོད།
ངེད་ཚོ་རྟག་པར་ཕྱི་ལ་ཕྱིན་ནས། ཉི་འོད་ཀྱིས་ཁེངས་པའི་ནགས་གསེབ་ཏུ་དཔེ་དེབ་
ཀློག་པ་དང༌། སློབ་སྦྱོང་བྱེད་པ་ལས་ཁང་པའི་ནང་དུ་འཛུལ་ནས་སྡོད་མི་འདོད། ངེད་ཀྱིས་
དེ་དུས་ཤེས་པའི་ཤེས་བྱ་ཚང་མར་ནགས་ཚལ་གྱི་དྲི་མ་སྟེ། ཐང་ཆུའི་དྲི་མ་དང་རི་སྐྱེས་རྒུན་
འབྲུམ་གྱི་བསུང་ངད་འདྲེས་པའི་དྲི་ཞིམ་ཡོད་དོ། །ཆིའུ་ཤིང་སྤར་དབྱིབས་མའི་བསིལ་གྲིབ་
ཀྱི་འོག་ཏུ་བསྡད་པ་ན། འཇིག་རྟེན་བྱ་དངོས་ཡོད་རྒུ་ངེད་ཀྱི་ཤེས་བྱར་རུང་ལ། ངེད་ཀྱི་བློ་སྒོ་
འབྱེད་བྱེད་དུའང་རུང་བ་ངེད་ཀྱིས་ཚོར། འཇིག་རྟེན་ཁམས་ཀྱི་བྱ་དངོས་ཐམས་ཅད་གཅེས་པར་
འོས་དོན་ནི་དེ་དག་གི་སྤྱོད་སྒོ་དེ་རྣམས་རེད། དངོས་འབྲེལ། དིར་དིར་འུར་སྒྲ་དང་། མགྲིན་སྒྲ་
དམའ་མོ། འགྱུར་ཁུགས་ལྡན་པའི་གླུ་སྒྲ། མེ་ཏོག་བཞད་ཅིང་བསུང་ངད་སྦྱིན་པ་བཅས་བྱེད་
མཁན་ཐམས་ཅད་ནི་ངེད་ཀྱི་སློབ་སྦྱོང་ཞུ་ཡུལ་རེད། ངེད་ཀྱིས་རྟག་པར་གླུ་གཞས་བར་མེད་
ལེན་མཁན་སྦལ་པ་དང་། འབུ་ཆ་ག་པ་དང་། འཛིང་འབུ་བཅས་བཟུང་ནས་སྙིམ་པ་ཟུམ་པའི་
ནང་བཅུག་སྟེ། ཁ་རོག་ལ་དེ་ཚོས་དགའ་བའི་སྐད་སྒྲ་སྒྲོག་རྒྱུར་བསྒུགས་ནས་སྡོད་ཀྱི་ཡོད། བྱ་
ཕྲུག་སྤུ་སོབ་སོབ་དེ་དག་དང་། བཞད་བཞིན་པའི་སྲིང་བལ་གྱི་གང་བུ་དང༌། རི་སྐྱེས་མེ་ཏོག་
དང་། རྒྱ་སེ་མེ་ཏོག་དང་། མེ་ཏོག་མུ་མེན་དེ་དག་དང་། སྲིང་བལ་གྱི་འབྲུ་གུ་མཉེན་ཚི་ཅན
དེ་དག་དང་། ཨ་ཤོམ་གྱི་སྡོང་པོ་རླུང་གིས་བསྐྱོད་པའི་སྒྲ་སི་ལི་ལི་དང་། དེ་ཡི་ལོ་མ་ཕན་
ཚུན་ཐུག་པའི་ཤག་ཤག་གི་སྒྲ་དེ་དག་དང༌། ངེད་ཚོས་བཟུང་བའི་སྤང་ཐོག་ཏུ་རྩྭ་ཟ་བཞིན་
འདུག་པའི་རྟེའུ་ཕྲུག་དང་དེ་ཡི་ཁྲོས་པའི་འཚེར་སྐད་དང་། དེའི་ཁ་ནས་འཐུལ་བ་རྩྭ་ཡི་དྲི་
ངད་བཅས། ངེད་ཀྱི་སློབ་སྦྱོང་བྱ་ཡུལ་ལ་མ་གྱུར་པ་གཅིག་ཀྱང་མེད།
སྐབས་རེར་ནམ་གསལ་མ་ཉིད་ལ་ངེད་ཀྱིས་ལངས་ནས་མེ་ཏོག་ལྡུམ་རའི་ནང་དུ་འགྲོ་
བཞིན་ཡོད། མེ་ཏོག་དང་རྩྭ་ཡི་སྟེང་དུ་ཟིལ་པ་རློན་ཤིག་ཤིག་གིས་ཁེངས། སྦར་མཐིལ་དུ
རྒྱ་སེ་མེ་ཏོག་ག་ལེར་ཉར་ན་སྤྲོ་བ་རབ་ཏུ་འཕེལ་ནུས་པ་དང་། ཞོགས་པའི་སྐྱི་བསེར་རླུང་གི་
ཁྲོད་དུ་ལུག་མཉེ་མེ་ཏོག་འཁྲུག་འཁྲུག་ཏུ་འདར་དུས། ཅི་འདྲའི་ཉམས་དགའ་བ་ཞིག་ཡིན་
པ་སུ་ཡིས་ཚོར་ནུས། མེ་ཏོག་འཐུ་དུས་སྐབས་རེར་མེ་ཏོག་གི་སྦུག་ཏུ་འཐུམས་པའི་འབུ་སྲིན་
འཛིན་ཐུབ་པ་དེ་དག་ལ་ཕྱི་རོལ་ཡུལ་གྱི་གནོན་ཤུགས་ཕོག་རྐྱེན་མྱུར་བར་གཤོག་པ་ཟུང་
བརྡབ་ཅི་ཐུབ་བྱེད་པ་ངེད་ཀྱིས་ཚོར།
ངེད་རང་དགའ་ཤོས་ཡིན་པའི་འགྲོ་ས་གཞན་ཞིག་ནི་འབྲས་ཤིང་ར་བ་རེད། ཟླ་བ་
བདུན་པའི་ཟླ་མགོར་སླེབས་མ་ཉིད་ལ་སྤུ་ཡིས་གང་བའི་ཁམ་བུའི་འབྲས་བུ་ཆེ་ཞིང་སྨིན་
པ་དེ་དག་ངེད་ཀྱི་ལག་པར་རང་བཞིན་གྱིས་ལྷུང་ཡོང་ལ། རླུང་བསིལ་བུ་ཞིག་གིས་ཤིང་གི་
ཡལ་ག་འཁྲུག་འཁྲུག་གཡོས་ནས་རབ་ཏུ་སྨིན་པའི་ཀུ་ཤུའི་འབྲས་བུ་གང་སར་སྒྲིལ་བར་བྱེད།
ངེད་ཀྱིས་ས་ལ་ཟགས་པའི་ཀུ་ཤུའི་འབྲས་བུ་བསྒྲུགས་ནས་པང་རས་ཀྱི་ནང་དུ་བླུགས་པ་དང་།
ཉི་མས་ཚ་པོར་བྱས་པའི་ཀུ་ཤུ་དེ་ལ་ངོ་གདོང་སྦྱོར་བཞིན་འཕག་འཚག་ལིང་ལིང་ངང་བཤར་
ནས་ཁང་ཁྱིམ་ལ་ལོག་པ་ཡིན། ཨ་ཧོ། ངེད་རང་འདི་ལྟའི་སྣང་བ་སྐྱིད་པ་ལ་ཨང་།
ངེད་དང་སྲས་མོ་སཱ་ལི་ཧྥཎ་ལགས་གཉིས་ཁད་ལེར་གྲུ་ཁ་ཞེས་པར་འཆམ་འཆམ་ལ་
འགྲོ་རྒྱུར་ཧ་ཅང་དགའ་པོ་ཡོད། གྲུ་ཁ་དེ་ཐཎ་ཎེ་སི་གཙང་པོའི་འཁྲིས་སུ་གནས་པ་དང་། དེ་
ནི་ལྷོ་བྱང་དམག་འཁྲུག་གི་སྐབས་སུ་དམག་མི་སྐམ་སར་འཛེགས་ཕྱིར་བསྐྲུན་པ་ཞིག་ཡིན་
ཞིང་། ད་ཆ་ནི་བེད་མེད་དུ་གྱུར་པའི་གྲུ་ཁ་རྙིང་རུལ་ཞིག་རེད། ངེད་གཉིས་ཀྱིས་དེ་གར་རྩེད་
མོ་རྩེ་བཞིན་ས་ཁམས་རིག་པ་སློབ་ཀྱིན་ཆུ་ཚོད་ཁ་ཤས་རེ་སྡོད་ཀྱི་ཡོད། ངེད་ཀྱིས་ཆུ་རྡོས་ཆུ་
རག་རྩིག་པ་དང་། གླིང་ཕྲན་སྐྲུན་པ། མཚེའུ་བཅོ་བ། གཙང་པོ་བཟོ་བ་བཅས་བྱེད་ཀྱི་ཡོད་
ལ། དེ་དག་ཐམས་ཅད་དགོད་བྲོ་བྲོའི་ཆེད་དུ་ཡིན་པ་ལས། སློབ་སྦྱོང་བྱེད་པའི་སྣང་འཆར་
རྩ་བ་ནས་མེད།
སྲས་མོ་སཱ་ལི་ཧྥཎ་ལགས་ཀྱིས་ངེད་ལ་རང་ཅག་གི་ཆེ་ཞིང་སྒོར་བའི་སའི་གོ་ལ་འདི་
དང་། དེ་ཡི་སྟེང་གི་མེ་རི་དང་། ས་འོག་ཏུ་སྦས་པའི་གྲོང་ཁྱེར་དང་། བར་མེད་དུ་ནུར་བའི་
འཁྱགས་ཀླུང་དང་། དེ་བཞིན་གཏམ་རྒྱུད་དང་ཤོད་སྲོལ་ངོ་མཚར་ཅན་གཞན་དག་མང་པོ་
ཞིག་གསུངས་པར་ཉན་བཞིན་ངེད་རང་མཚར་སྣང་ཇེ་ཆེར་འཕེལ་སོང་། ཁོང་གིས་ས་མྱག་
གིས་ངེད་ལ་ས་བཀྲ་འབུར་གཟུགས་ཅན་བཟོས་གནང་བས། འབུར་དུ་དོད་པའི་རིའི་གཉའ་
བ་དང་། ཀོང་ཀོང་གི་ལུང་ཤུར་དང་། ཀྱག་ཀྱོག་གི་ཆུ་བོ་བཅས་ལ་ངེད་ཀྱིས་ལག་པས་
འཆང་ཆོག་པ་བཅས་ལ་ངེད་རང་ཤིན་ཏུ་དགའ་པོ་ཡོད། འོན་ཏེ་སའི་གོ་ལ་འདི་ཉིད་ལ་ས་
ཁུལ་མང་པོ་དང་ལྷོ་བྱང་གཉིས་སུ་དབྱེ་བ་དེར་ངེད་རང་མགོ་བོ་རྨོངས་པར་གྱུར་ལ། དེ་ཡིས་
ངེད་ཀྱི་ཤེས་བྱ་ཡོན་ཏན་སྦྱོང་འདོད་ཀྱི་བློ་ཡང་ཇེ་ཆེར་འཕེལ་བར་གྱུར་སོང་། སྲས་མོ་སཱ་ལི་
ཧྥཎ་ལགས་ཀྱིས་སའི་གོ་ལའི་སྐོར་ལ་འགྲེལ་བཤད་མངོན་སུམ་དུ་སྣང་བ་ལྟ་བུ་ཞིག་མཛད་
ཆེད། ཐི་གུ་མང་པོས་གཞུང་ཐིག་དང་འཕྲེད་ཐིག་མཚོན་པར་བྱས་པ་དང་། དབྱུ་གུ་མང་
པོས་ལྷོ་བྱང་གཉིས་བརྒྱུད་པའི་སའི་གོ་ལའི་སྲོག་ཤིང་མཚོན་པར་བྱས་ཤིང་། དེ་དག་ཐམས་
ཅད་མངོན་སུམ་ལྟར་སྣང་བས། ད་ཆ་མི་རྣམས་ཀྱིས་དྲོ་ཁུལ་གྱི་སྐོར་གླེང་མ་ཉིད་དུ་ངེད་ཀྱི་
ཡིད་ལ་སྒོར་སྒོར་ཉིས་འབྲེལ་ཅན་མང་པོ་ཤར་སྲིད། ངེད་ཀྱིས་ད་དུང་དོམ་དཀར་གླིང་སྣེ་བྱང་
མར་འཛེགས་པ་བདེན་པ་ཡིན་སྙམ་གྱི་ཡོད།
གྲངས་རིག་པ་ནི་ཧྭ་ལམ་ངེད་རང་མི་དགའ་བའི་སློབ་ཚན་འབའ་ཞིག་རེད། གྲངས་རིག་
པ་ཟེར་བའི་ཚན་རིག་དེ་ལ་ངེད་རང་ཐོག་མ་ཉིད་ནས་དགའ་པོ་མེད། སྲས་མོ་སཱ་ལི་ཧྥཎ་ལགས་
ཀྱིས་ཐི་གུར་མུ་ཏིག་བརྒྱུས་ཏེ་ངེད་ལ་གྲངས་ཀ་རྒྱག་སྟངས་སློབ་པ་དང་། ཁོང་གིས་རྩྭ་ཡི་སོག་མ་
བསྒྲིགས་ནས་ངེད་ལ་སྣོན་རྩིས་དང་འཕྲི་རྩིས་བསླབས་མོད། རྩིས་ཕྲེང་ལྔ་དྲུག་རེ་བསྒྲིགས་མ་
ཚར་གོང་ལ་ངེད་རང་སུན་སྣང་སྐྱེས་སོང་། ཉིན་ལྟར་རྩིས་གཞི་དེ་དག་གྲུབ་རྗེས། ངེད་ཀྱིས་མྱུར་
བ་ཉིད་དུ་བློ་བདེ་བག་ཕེབས་ངང་རོགས་ཟླ་བཙལ་ནས་རྩེད་མོ་རྩེ་བར་འགྲོ་བཞིན་ཡོད།
དེ་ལྟར་དུ་ངེད་ཀྱིས་སྲོག་ཆགས་རིག་པ་དང་སྐྱེ་དངོས་རིག་པ་ཡང་རོལ་རྩེད་ཀྱི་རྣམ་
པའི་ཐོག་ནས་སྦྱངས་པ་ཡིན།
ཐེངས་ཤིག་ལ་སྐུ་ཞབས་ཤིག་གིས་ངེད་ལ་འགྱུར་རྡོ་ཁ་ཤས་ཤིག་བསྐུར་ཕེབས་པ་དང་། ཁོང་
གི་མཚན་ལ་ཅི་ཞུ་བ་ངེད་ཀྱིས་ད་ལྟ་བརྗེད་ནས་ཐལ། དེ་དག་གི་ཁྲོད་དུ་རི་མོ་ཤིན་ཏུ་མཛེས་
པའི་ཉ་ལྕིབས་ཀྱི་འགྱུར་རྡོ་དང་། འདབ་ཆགས་ཀྱི་སྡེར་རྗེས་གསལ་བའི་བྱེ་རྡོའི་བྲག་དང་། དེ་
བཞིན་གྲོ་མའི་རིགས་ཀྱི་སྐྱེ་དངོས་ཀྱི་འགྱུར་རྡོ་ཡང་མཆིས། འགྱུར་རྡོ་དེ་དག་གིས་ངེད་རང་
གནའ་བོའི་འཇིག་རྟེན་ལ་ཤེས་རྟོགས་བྱེད་འདོད་སྐྱེ་རུ་བཅུག་སོང་། དེ་ལྟར་སྲས་མོ་སཱ་ལི་
ཧྥཎ་ལགས་ཀྱིས་ངེད་ལ་གཅན་གཟན་འཇིགས་རུང་དེ་ཚོའི་སྐོར་གསུངས་པར། ངེད་ཀྱིས་
ལུས་ཀྱི་བ་སྤུ་ཡང་གཟེང་བཞིན་དུ་ཉན། དེ་དག་གི་མིང་དེ་ཚོ་སྙན་པོ་མེད་ལ་འབོད་ཀྱང་མི་
བདེ་ཞིང་། དེ་དག་གིས་གདོད་མའི་ནགས་ཀྱི་ཁྲོད་དུ་གང་སར་རྒྱུ་བ་དང་། ཤིང་སྡོང་མཐོན་
པོའི་ཡལ་ག་ཅགས་ནས་ཟས་སུ་བྱེད་ཅིང་། མཐའ་མར་ཡེ་གདོད་མའི་འདམ་རའི་ནང་དུ་གོ་
རྒྱུ་ཐོས་རྒྱུ་མེད་པར་ཚེ་ཡི་འདུ་བྱེད་སྟོངས་པར་གྱུར། དུས་ཡུན་ཧ་ཅང་རིང་པོ་ཞིག་གི་ནང་
དུ། ངེད་ཀྱི་རྨི་ལམ་དུ་སེམས་ཅན་ཡ་མ་ཟུང་དེ་དག་ཁོ་ན་རྨི་བ་དང་། འཇིགས་རུང་དུས་
ངན་དེ་ཚོ་དང་ད་ལྟའི་གནས་ཚུལ་བར་ཁྱད་པར་ཧ་ཅང་ཆེ། མི་རྣམས་ད་ཆ་ཅི་འདྲའི་སྐྱིད་པོ་
རེད་ཨང་། ས་གཞི་ཆེན་མོར་ཉི་འོད་རབ་ཏུ་འཕྲོ་བ་དང་། མེ་ཏོག་སྣ་ཚོགས་ཀྱིས་ཕན་ཚུན
མཛེས་དཔལ་འགྲན་ལ། ཞིང་ཁའི་ནང་ནས་ངེད་ཀྱི་རྟེའུ་དེའི་རྨིག་སྒྲའི་བྲག་ཆ་སྙན་པོ་ཐག་
ཐག་ཏུ་གྲག་བཞིན་ཡོད།
ཐེངས་གཞན་ཞིག་ལ། ངེད་ལ་མི་ཞིག་གིས་ཉ་ལྕིབས་ཤིན་ཏུ་མཛེས་པ་ཞིག་བསྐུར་
བྱུང་བར། རྒན་ལགས་ཀྱིས་ངེད་ལ་ལུས་མཉེན་སྲོག་ཆགས་ཀྱིས་ཁ་དོག་རྣམ་པར་བཀྲ་བའི་
གནས་མལ་འདི་འདྲ་ཇི་ལྟར་བསྐྲུན་ཚུལ་གསུངས་པར། ངེད་ཀྱིས་སྤྲོ་བ་འབུམ་གྱིས་མྱོས་
བཞིན་ཉན་པར་མ་ཟད་ཧང་ནག་པོ་སངས་སོང་། དཔེར་ན། ཆུ་རླབས་གཉེར་མ་མེད་པའི་
དབེན་འཇམ་མཚན་མོ་ཞིག་ལ། དུང་ཉ་དབྱིབས་མ་དེ་རང་གི་གྲུ་གཟིངས་མུ་ཏིག་ལས་བྱས་
འདྲའི་ནང་བསྡད་དེ་སྔོ་ཞིང་བསངས་པའི་རྒྱ་གར་རྒྱ་མཚོ་ཆེན་མོའི་སྟེང་ནས་ཇི་ལྟར་མཚོ་
འགྲུལ་བྱེད་པ་དང་། གཞན་ཡང་དཔེར་ན། བྱུ་རུའི་འབུ་ཆུང་ཆུང་གིས་འཇིངས་ཟབ་ཅིང་རྦ་
རླབས་ཆེ་བའི་ཞི་བདེ་རྒྱ་མཚོ་ཆེ་མོའི་ནང་དུ་མཛེས་ལྡན་བྱུ་རུའི་གླིང་ཕྲན་ཇི་ལྟར་བསྐྲུན་པ་
དང་། འབུ་ཨི་ཁུང་ཅན་གྱིས་ཤིན་ཏུ་ཆེ་བའི་ས་དཀར་པོའི་རི་བོ་ཇི་ལྟར་བསྐྲུན་པ་ལ་སོགས་
མཚོ་གནས་སྲོག་ཆགས་ཀྱི་འཚོ་བའི་གོམས་གཤིས་སྐོར་གྱི་སྒྲུང་གཏམ་སྙན་པོ་ཧ་ཅང་མང་
པོ་ཞིག་ལ་ངེད་ཀྱིས་ཉན་རྗེས། ཁང་པ་སྒལ་པར་འཁྱེར་བའི་དུང་ཉ་དབྱིབས་མ་ཞེས་པའི་
དཔེ་དེབ་ཅིག་རྒན་ལགས་ཀྱིས་ངེད་ལ་བཀླགས་པར་མ་ཟད། སྐྱེ་འགྲོའི་བློ་གྲོས་གོང་འཕེལ་
འགྲོ་ཚུལ་ཡང་ལུས་མཉེན་སྲོག་ཆགས་ཀྱིས་རུས་སྐོགས་བསྐྲུན་པའི་བརྒྱུད་རིམ་དེ་དང་འདྲ་
སྟེ། དུང་ཉ་དབྱིབས་མའི་སྲབ་སྐོགས་ངོ་མཚར་ཅན་གྱིས་མཚོ་ཆུའི་ནང་ནས་བསྡུ་ལེན་བྱས་
པའི་དངོས་པོ་དེ་ཚོ་རང་ལུས་ཀྱི་ཆ་ཤས་ཤིག་ལ་བསྒྱུར་ནུས་པ་དེ་བཞིན་དུ། སྐྱེ་འགྲོས་ཕྲན་
བུ་ཕྲན་བུ་རེ་བྱས་ནས་བསགས་པའི་ཤེས་བྱར་ཡང་འགྱུར་ལྡོག་དེ་མཚུངས་བྱུང་བ་བརྒྱུད།
མཐའ་མར་བསམ་བློའི་མུ་ཏིག་རེ་རེར་གྱུར་པ་རེད་ཅེས་གསུངས་བྱུང་།
སྐྱེ་དངོས་འཚར་ལོངས་བྱུང་ཚུལ་གྱི་ཐད་ནས་ངེད་ཀྱིས་ཤེས་བྱ་མང་པོ་ཞིག་ཤེས་བྱུང་། ངེད་
ཚོས་ལུག་མཉེ་མེ་ཏོག་རྐང་གཅིག་ཉོས་ནས་ཉི་འོད་རབ་ཏུ་འཚེར་བའི་སྒེའུ་ཁུང་གི་སྟེང་དུ་
བཞག་པ་ཡིན། མི་རིང་བར་ཟེའུ་འབྲུའི་ཕྱི་ངོས་སུ་བཏུམས་པའི་ལོ་མ་ནི་མི་ཡི་ལག་པའི་
མཛུབ་མོ་ལྟར་ཕྲ་ལ་རིང་བ་དེ་ཉིད་ཁ་འབྱེད་རྒྱུ་དེ་ལྟར་དལ་ཞིང་ལྷོད་པ་ནི་ནང་གི་མེ་ཏོག་
མཛེས་པོ་དེ་མི་ལ་སྟོན་འདོད་མེད་པ་དང་འདྲའོ། །འོན་ཏེ་དེ་ཉིད་བཞད་མགོ་ཚུགས་ཕྱིན།
ལོ་མ་ཁ་འབྱེད་ཇེ་མགྱོགས་ཇེ་མྱུར་དུ་འགྲོ་ཡང་། འཚབ་འཚུབ་མེད་པར་གོ་རིམ་དང་ལྡན་
པར་སྣང་། ཟེའུ་འབྲུ་མང་པོའི་ཁྲོད་དུ་ཟེའུ་འབྲུ་མཛེས་ཤོས་དང་ཆེ་ཤོས་རེ་ཡོད་པའི་ལོ་མ་ཁ་
འབྱེད་ཚུལ་དེ་ཟེའུ་འབྲུ་གཞན་ལས་ཞི་དུལ་ཞིང་མཛེས་སྡུག་ཉམས་དང་ལྡན་པ་ནི། མཉེན་
ཆ་དང་འཇམ་ཤ་དོད་པའི་ཕྱི་གོས་ཀྱི་འོག་ཏུ་མེ་ཏོག་དེས་རང་ཉིད་ལུག་མཉེ་མེ་ཏོག་གི་རྒྱལ་
པོ་བླ་ན་འཕགས་པ་ཞིག་ཡིན་པ་ཤེས་པ་དང་འདྲ་ལ། དེ་ཡི་བག་འཁུམས་པའི་ལྕམ་སྲིང་
ཚོས་ནི་ཕྱི་གོས་ལྗང་ཁུ་ཕུད་དུས་ངོ་ཚ་ཆེ་མདོག་ཤིན་ཏུ་ཁ་བར་སྣང་། མཐའ་མར་ཡལ་ག་
ཧྲིལ་པོ་རབ་ཏུ་བཞད་པའི་མེ་ཏོག་གིས་ཡོངས་སུ་ཁེངས་ཤིང་བསུང་ངད་གང་སར་ཁྱབ།
མེ་ཏོག་གི་ཁོག་མ་ཁེངས་པར་བསྒྲིགས་པའི་ཁྱིམ་གྱི་ཤེལ་ཁྲའི་སྟེགས་བུའི་སྟེང་དུ་ཉ་
གསོའི་ཤེལ་བུམ་ཟླུམ་པོ་ཞིག་ཡོད། ཐེངས་ཤིག་ལ་དེའི་ནང་དུ་སུ་ཡིས་བླུགས་མིན་མི་ཤེས་པར་
ལྕོང་མོ་བཅུ་གཅིག་ཡོད་པ་དང་། དེ་དུས་ངེད་རང་ལྕོང་མོའི་བཟོ་ལྟ་ཅི་འདྲ་ཡིན་པ་ཤེས་འདོད་
ཤིན་ཏུ་ནས་ཆེ་བ་དེ་ངེད་ཀྱིས་ད་ལྟ་ཡང་དྲན་བཞིན་གདའ། ངེད་ཀྱིས་ཉ་གསོའི་ཤེལ་བུམ་གྱི་
ནང་དུ་ལག་པ་བརྐྱངས་པས། ལྕོང་མོས་སོས་དལ་བག་ཕེབས་ངང་ངེད་ཀྱི་མཛུབ་མོ་བགྲད་པའི་
གསེང་ནས་ཡར་མར་རྒྱུ་བ་ངེད་ཀྱིས་ཚོར། ཉིན་ཞིག་ལ་བློ་ཁོག་ཆེ་བའི་ལྕོང་མོ་ཞིག་གིས་ཉ་
གསོའི་ཤེལ་བུམ་གྱི་ནང་ནས་ཕྱི་ལ་མཆོངས་ཏེ་པང་གཅལ་གྱི་སྟེང་དུ་ཟག་པ་རེད། ངེད་ཀྱིས་
པང་གཅལ་གྱི་སྟེང་ནས་དེ་རྙེད་དུས་མཇུག་མ་དཀྲུགས་ཙམ་དཀྲུགས་ཙམ་བྱེད་པ་ལས་ཧ་ལམ་
དབུགས་ཆད་ལ་ཁད་དུ་གྱུར་ཟིན། འོན་ཏེ་ངེད་ཀྱིས་དེ་ཉིད་ཆུའི་ནང་ལ་ཡང་བསྐྱར་གློད་མ་
ཉིད་ལ་དེ་ཡིས་སྣང་བ་སྐྱིད་པོས་རྐྱལ་རྒྱག་བཞིན་དུ་ཤེལ་བུམ་གྱི་མཐིལ་དུ་བཤར་ནས་སོང་། དེ་
ཡིས་དེ་སྔ་ཉ་གསོའི་ཤེལ་བུམ་གྱི་ཕྱི་ལ་མཆོངས་ཏེ། ཡངས་པའི་འཇིག་རྟེན་མཐོང་མྱོང་སྟབས།
ད་ཆ་འགྱོད་སེམས་མེད་པར་ཐུར་ལ་བཀལ་བའི་གསེར་ཅོང་མེ་ཏོག་འོག་གི་ཤེལ་གྱི་ཁང་པའི་
ནང་དུ་སྡོད་རྒྱུར་ཟད་ལ། དེ་ཉིད་སྒྲོབ་ཉམས་ཆེ་བའི་སྦལ་པ་ཞིག་ལ་མ་གྱུར་གྱི་བར་དུ་དེ་
ལྟར་བྱེད་དགོས་ཤིང་། དེ་ནས་སྦལ་པར་གྱུར་རྗེས་དེ་ཡིས་མེ་ཏོག་ལྡུམ་རའི་ཕར་སྣེར་མཆོངས་
ཏེ། སྔོ་ལྗང་བསིལ་གྲིབ་འོག་གི་རྫིང་བུའི་ནང་དུ་སྙན་འཇེབས་ཡིད་འཕྲོག་མཛའ་གླུ་བླངས་ན་
དབྱར་ཁའི་མཚན་མོ་དེ་རོལ་དབྱངས་ཀྱི་ཞིང་སར་བསྒྱུར་རྒྱུ་རེད།
དེ་ལྟར་ངེད་ཀྱིས་འཚོ་བའི་ཁྲོད་ནས་ཤེས་བྱ་བསྡུ་ལེན་བྱས། ཐོག་མར་ངེད་རང་ཅི་ཡང་
མི་ཤེས་མཁན་གྱི་བྱིས་པ་བསམ་མེད་ཅིག་ཡིན་རུང་། སྲས་མོ་སཱ་ལི་ཧྥཎ་ལགས་ཀྱིས་ངེད་
ཀྱི་བློ་སྒོ་ཕྱེ་ཞིང་ངེད་ལ་སློབ་གསོ་གནང་བྱུང༌། གང་དེ་བྱོན་པས་བརྩེ་དགའ་དང་ནི་དགྱེས་
སྤྲོའི་དཔལ་གྱིས་ངེད་ཀྱི་འཇིག་རྟེན་གང་ཞིང་དོན་དང་ལྡན་པར་གྱུར། ཁོང་གིས་གོ་སྐབས་
ཡོད་ཚད་བཟུང་ནས་ངེད་རང་འཇིག་རྟེན་བྱ་དངོས་ཐམས་ཅད་ཀྱི་མཛེས་ཁྱད་ཤེས་སུ་འཇུག་
ཐབས་གནང་ཞིང་། རྣམ་པ་ཀུན་ཏུ་ཐབས་ལམ་གང་དྲག་ཨེ་རྙེད་ལ་དགོངས་པ་བཞེས་ནས་
ངེད་ཀྱི་འཚོ་བ་མཛེས་ཤིང་སྡུག་ལ་དོན་དང་ལྡན་པར་མཛད།
སྲས་མོ་སཱ་ལི་ཧྥཎ་ལགས་ཀྱི་སྤྱང་གྲུང་བློ་གྲོས་དང་ཐུགས་རྗེའི་ཡོན་ཏན་ཕུན་སུམ་
ཚོགས་པོ་དེ་རིགས་ལ་བརྟེན་ནས། ངེད་ལ་ན་ཕྲ་བའི་དུས་སུ་སློབ་གསོ་ཡག་པོ་དེ་འདྲ་ཐོབ་
སོང་། ཁོང་གིས་གོ་སྐབས་ཡོད་ཚད་བཟུང་ནས་ངེད་ལ་ཤེས་བྱ་ཡོན་ཏན་བསླབས་གནང་བར་
བརྟེན། ངེད་ཀྱི་ཡིད་ལ་ཤེས་བྱ་ཡོན་ཏན་ནི་དེ་ལྟའི་གཅེས་པར་འོས་ཤིང་གོ་བ་ལེན་བདེ་བ་
ཞིག་ཡིན་སྣང་འཆར། ཁོང་གིས་ཕྲུ་གུའི་སེམས་ནི་ཆུ་ཕྲན་དང་འདྲ་བ་དང་། སློབ་གསོ་ནི་
ཆུ་ཕྲན་རྒྱུ་ལམ་དང་འདྲ་ཞིང་། ཆུ་ཕྲན་ནི་ཆུ་ལམ་བརྒྱུད་དེ་ཀྱག་ཀྱོག་ཁྲི་སྟོང་མང་པོ་ཞིག་
འགྲིམས་དགོས་ལ། ཆུ་ཕྲན་དུ་སྐབས་རེར་མེ་ཏོག་གསལ་བ་དང་། སྐབས་རེར་སྡོང་ཕྲན་ལྗོན་
ཤིང་གསལ་ཞིང་། སྐབས་རེར་སྤྲིན་དཀར་གྱི་ཚོམ་བུ་གསལ་བ་སོགས་མཛེས་ལྗོངས་རྫོགས་
རྒྱུ་མེད་པ་ཡོད་པའི་ངོས་འཛིན་གནང་བ་རེད། ཕྲུ་གུའི་སེམས་དང་ཆུ་ཕྲན་གཉིས་འདྲ་བས།
དེ་ལའང་ཕུ་ཆུ་དང་། རྫ་ཆུ་དང་། ཆུ་མིག་གི་ཆུ་ལ་སོགས་ཀྱི་ཁ་སྣོན་དགོས། དེ་དག་གཅིག་
ཏུ་འདུས་རྗེས་གཙང་ཆབ་ཆེན་པོར་གྱུར་ཏེ་མེ་ལོང་ལྟར་འཇམ་པའི་གཙང་པོའི་ངོས་སུ་ཡར་
འབུར་མར་འབབ་ཀྱི་རིའི་མུ་འབྲེལ་དང་སྡོང་བོའི་གཟུགས་བརྙན་རྣམ་པར་བཀྲ་བ་དང་། སྔོ་
བསངས་ནམ་མཁའ་དང་། མེ་ཏོག་གི་མཛེས་ཞལ་བཅས་གསལ་བར་ནུས་པ་ཁོང་གིས་མཁྱེན་
སྟབས། ཁོང་གིས་ཐབས་ལམ་གང་དྲག་ཅི་དྲག་ལ་བརྟེན་ནས་ངེད་ཀྱི་ལམ་སྣེ་དྲངས་གནང་
སོང་།
ཕྲུ་གུ་སློབ་ཁང་གི་ནང་ལ་འཇུག་རྒྱུ་དགེ་རྒན་སུས་ཀྱང་ནུས་ན་ཡང་། དགེ་རྒན་ཚང་
མས་ཕྲུ་གུར་ཤེས་བྱ་ཡོན་ཏན་སློབ་ཐུབ་པའི་ངེས་པ་མེད། ལས་ཀ་བྱེད་དུས་དང་ངལ་གསོ་
རྒྱག་དུས་སྣང་བ་སྐྱིད་པོ་མ་བྱུང་ན། ལས་ཀར་སྤྲོ་བས་འཇུག་འདོད་མེད་པར་འགྱུར་ལ།
མི་རྒྱལ་ཁ་ཐོབ་པའི་སྤྲོ་སྣང་དང་། ཕམ་ཉེས་བྱུང་བའི་སྡུག་བསྔལ་གཉིས་ཀ་བརྒྱུད་མྱོང་ཚེ། མི
རྣམས་ཀྱིས་གཞི་ནས་སེམས་ཐག་གཙང་བཅད་ཀྱིས་རང་ཉིད་དགའ་པོ་མེད་པའི་ལས་འགན་
ཁུར་དུ་ལེན་པར་བྱེད་ལ། བློ་ཐག་རྦད་བཅད་ཀྱིས་ཆོ་མེད་བྲོ་མེད་ཀྱི་དཔེ་དེབ་དེ་དག་ཀྱང་
ཀློག་རྒྱུ་རེད། ངེད་ཀྱི་རྒན་ལགས་དང་ངེད་གཉིས་ཕན་ཚུན་ལ་བརྩེ་སེམས་ཟབ་མོས་ཡོངས་
སུ་བཅིངས་ནས་ཁ་འབྲལ་ཐབས་མེད་ལ། ངེད་རང་མཛེས་སྡུག་ལྡན་པའི་བྱ་དངོས་ལ་དགའ་
ཞེན་ཆེ་བ་དེ་ཀུན་གྱི་ནང་དུ། གང་གང་ནི་ངེད་རང་གི་སེམས་སུ་ཐོག་མ་ཉིད་ནས་ཡོད་པ་
ཡིན་ལ། གང་གང་ནི་ཁོང་གིས་བདག་ལ་བསྩལ་པ་ཡིན་པ་ངེད་ཀྱིས་ནམ་ཡང་གསལ་པོར་
དབྱེ་ཐབས་བྲལ། ངེད་ཁོང་གི་རྗེས་སུ་འབྲངས་ནས་མདུན་དུ་སྐྱོད་ཀྱིན་ཡོད་པས་ངེད་
རང་ཁོང་དང་ཁ་འབྲལ་ཐབས་ཡེ་ནས་མེད་པ་ངེད་ཀྱིས་ཤེས། ངེད་ཀྱི་ཚེ་སྲོག་ཁྲོད་ཀྱི་
མཛེས་སྡུག་ལྡན་པའི་དངོས་པོ་ཡོངས་རྫོགས་ཁོང་ལ་བདག་པ་སྟེ། ངེད་ཀྱི་འཇོན་ཐང་
དང་། ཕུགས་འདུན་བཟང་པོ་དང་། སྤྲོ་དགའ་དང་བཅས་པ་ཐམས་ཅད་ཁོང་གི་བརྩེ་དགས་
མ་བསྐྱངས་པར་གྲུབ་པ་གཅིག་ཀྱང་མེད།

ལེའུ་བརྒྱད་པ།
བརྗེད་པར་དཀའ་བའི་ཡེ་ཤུའི་འཁྲུངས་སྐར།

ཉིན་གཉིས་པའི་ཞོགས་པར་ངེད་ཀྱིས་ཨང་དང་པོར་མལ་ལས་
ལངས་ཏེ། ཡེ་ཤུའི་འཁྲུངས་སྐར་ལ་བཀྲ་ཤིས་བདེ་ལེགས་ཞུས་ནས་
ཁྱིམ་མི་ཚང་མ་གཉིད་ལས་དཀྲོགས། རྐང་ཤུབས་ཀྱི་ནང་དང༌། སྒྲོག་
ཙེ་དང་། རྐུབ་སྟེགས་ཡོད་ཚད་དང་། སྒོ་དང་སྒེའུ་ཁུང་གི་སྟེགས་བུའི་
སྟེང་བཅས་ཚང་མ་ནས་ངེད་ཀྱིས་བསམ་ཡུལ་ལས་འདས་པའི་ལག་
རྟགས་རྙེད། ངེད་ཀྱིས་གོམ་པ་གང་རེའི་ས་ནས་སྲབ་ཤོག་གིས་བསྒྲིལ་
བའི་ཡེ་ཤུའི་འཁྲུངས་སྐྱེས་རེ་རྙེད་པ་དང་། སྲས་མོ་སཱ་ལི་ཧྥཎ་ལགས་
ཀྱིས་ངེད་ལ་གསེར་བྱེའུ་ཞིག་བྱིན་གནང་དུས། ངེད་རང་དགའ་སྤྲོ་
དཔག་མེད་སྐྱེས་བྱུང་།
སྲས་མོ་སཱ་ལི་ཧྥཎ་ལགས་དཱ་སི་ཁམ་བྷི་ཡར་ཕེབས་རྗེས་ཀྱི་ཡེ་ཤུའི་འཁྲུངས་སྐར་ཐེངས་
དང་པོ་དེ་ངེད་ཀྱི་ཚེ་ཐོག་འདིར་སྔར་བྱུང་མ་མྱོང་བའི་དོན་ཆེན་ཞིག་ལ་གྱུར། ཁྱིམ་མི་ཚང་
མས་ངེད་ལ་བསམ་ཡུལ་ལས་འདས་པའི་ལག་རྟགས་གྲ་སྒྲིག་བྱས་པ་དང་། ངེད་དང་སྲས་མོ་
སཱ་ལི་ཧྥཎ་ལགས་གཉིས་ཀྱིས་ཀྱང་མི་གཞན་དག་ལ་བསམ་ཡུལ་ལས་འདས་པའི་ལག་རྟགས་
གྲ་སྒྲིག་བྱས་པ་དེ་ལ་ངེད་རང་ཤིན་ཏུ་དགའ། མི་ཚོས་ངེད་ལ་ཡང་སྙིང་ལག་རྟགས་ཅི་ཞིག་
སྤྲད་ཡོང་ངམ་སྙམ་དུ་འོལ་ཚོད་བྱེད་བཞིན་ངེད་རང་དགའ་བས་རབ་ཏུ་མྱོས་པར་གྱུར། ངེད་
ལ་ལག་རྟགས་སྤྲོད་མཁན་ཚོས་ཀྱང་ཐབས་བརྒྱ་ཇུས་སྟོང་གིས་ངེད་ལ་བཞད་གད་སློང་བ་
དང་། རྐང་བཙུགས་ནས་ངེད་ལ་ལག་རྟགས་ཀྱི་སྐོར་ཟུར་ཙམ་རེ་ཤོད་པར་བྱེད་ཅིང་། བརྗོད་
པ་འབྲེལ་མ་ཆགས་པ་གཅིག་གམ་ཡང་ན་ཕྱེད་ཀ་བཤད་ནས་ངེད་རང་ལ་འོལ་ཚོད་བྱེད་དུ་
བཅུག་པ་རེད། ངེད་དང་སྲས་མོ་སཱ་ལི་ཧྥཎ་ལགས་ཀྱིས་ལྡེའུའི་ཚིག་ཐིག་ཐབས་བྱེད་པའི་
རོལ་རྩེད་དེ་འདྲར་རོལ་བཞིན་བསྡད། དེ་ཡི་ཁྲོད་ནས་ངེད་ཀྱིས་ཚིག་སྦྱོར་བྱེད་སྟངས་སློབ་
ཚན་འཚོགས་དུས་ལས་ཀྱང་ཆེས་མང་བ་ཤེས་བྱུང་། དགོང་ལྟར་ངེད་ཚོས་དྲོ་སོབ་སོབ་ཀྱི་
ཐབ་འཁྲིས་སུ་ལྡེའུའི་ཚིག་ཐིག་ཐབས་བྱས་ཤིང་། ཡེ་ཤུའི་འཁྲུངས་སྐར་དང་ཐག་ཇེ་ཉེར་
འགྲོ་དུས། ངེད་ཚོའི་ལྡེའུའི་ཚིག་ཐིག་ཐབས་བྱེད་ཤུགས་ཀྱང་ཇེ་ཆེར་སོང་།
ཡེ་ཤུའི་འཁྲུངས་སྐར་གྱི་སྔ་ནུབ་ཏུ། ངེད་ཚོའི་ཁྱིམ་མཚེས་ཡིན་པའི་སློབ་ཆུང་གི་སློབ་
མ་ཚོས་ཡེ་ཤུའི་འཁྲུངས་ཤིང་ཞིག་ལ་རྒྱན་སྤྲོས་བྱས་ཤིང་། ངེད་རང་ཁོ་ཚོའི་སར་དུས་ཆེན་
དགའ་གཏོང་བྱེད་པར་བོས་བྱུང་། ཤིང་སྡོང་ལ་ངོ་མཚར་ཆེ་ཞིང་མཛེས་སྡུག་ལྡན་པའི་ཤིང་
འབྲས་ཁེངས་པར་བཏགས་ཡོད་པས། དེ་དུས་ངེད་རང་དགའ་སྤྲོས་རབ་ཏུ་མྱོས་ཏེ། ཡེ་ཤུའི་
འཁྲུངས་ཤིང་ལ་སྐོར་བ་བྱེད་བཞིན་གར་སྟབས་ལིང་ལིང་བྱས་པ་ཡིན། མི་རེར་ལག་རྟགས་
ཆུང་ངུ་རེ་རེག་རྒྱུ་ཡིན་པ་ཤེས་རྗེས། ངེད་རང་སྤྲོ་བ་དེ་བས་ཆེ་བར་འཕེལ། ཁོ་ཚོས་ད་དུང་
ངེད་རང་ལ་ལག་རྟགས་སྤྲོད་དུ་བཅུག་བྱུང་བས། ངེད་ནི་བྲེལ་བར་གཡེངས་ནས་རང་ཉིད་
ཀྱི་ལག་རྟགས་ལ་ལྟ་ཙམ་བྱེད་ལོང་ཡང་མ་བྱུང༌། ངེད་ཀྱིས་སོ་སོའི་ལག་རྟགས་མཐོང་དུས།
དངོས་འབྲེལ་ཡེ་ཤུའི་འཁྲུངས་སྐར་ལམ་སེང་ཤར་རོགས་བྱས་ན་ཅི་དྲག་སྙམ་པ་བྱུང་ལ།
སྲས་མོ་སཱ་ལི་ཧྥན་ལགས་ཀྱིས་ད་ལྟའི་ལག་རྟགས་དེ་ཚོ་ལས་ཀྱང་མང་བ་གཞུག་ཏུ་རེག་རྒྱུ་
རེད་ཅེས་གསུངས་པས་ན། དེ་དག་ཁྱིམ་མིས་བརྡ་ཟུར་ཙམ་བསྟན་པའི་ཅ་ལག་དེ་ཚོ་མིན་པ་
ངེད་ཀྱིས་ཤེས། འོན་ཏེ་ཁོང་གིས་ངེད་ལ་ངང་སྒུག་ཏོག་ཙམ་གྱིས་དང༌། ལག་རྟགས་ཅི་ཡིན་
སང་ཞོགས་ཤེས་ནས་ཡོང་ཞེས་གསུངས་བྱུང་།
དེའི་ནུབ་མོར་ངེད་ཀྱིས་རྐང་ཤུབས་ལེགས་པར་བཀལ་བ་དང་། མིག་བཙུམས་ནས་
གཉིད་རྫུ་ཡུན་རིང་བཏབ་སྟེ། ཡེ་ཤུའི་འཁྲུངས་སྐྱེས་སྩོལ་མཁན་བགྲེས་སོང་གིས་ཅི་ཞིག་
གནང་བར་བལྟ་དགོས་བསམས། རྗེས་སུ་ངེད་རང་གཉིད་ཀྱིས་འཐིབས་མཐར། དེ་ནུབ་
གསར་དུ་རེག་པའི་ཨ་ལད་པད་ཀོག་དང་དོམ་དཀར་པང་དུ་བཏབ་སྟེ་གཉིད་དུ་ཡུར། ཉིན་
གཉིས་པའི་ཞོགས་པར་ངེད་ཀྱིས་ཨང་དང་པོར་མལ་ལས་ལངས་ཏེ། ཡེ་ཤུའི་འཁྲུངས་སྐར་
ལ་བཀྲ་ཤིས་བདེ་ལེགས་ཞུས་ནས་ཁྱིམ་མི་ཚང་མ་གཉིད་ལས་དཀྲོགས། རྐང་ཤུབས་ཀྱི་
ནང་དང༌། སྒྲོག་ཙེ་དང༌། རྐུབ་སྟེགས་ཡོད་ཚད་དང་། སྒོ་དང་སྒེའུ་ཁུང་གི་སྟེགས་བུའི་སྟེང་
བཅས་ཚང་མ་ནས་ངེད་ཀྱིས་བསམ་ཡུལ་ལས་འདས་པའི་ལག་རྟགས་རྙེད། ངེད་ཀྱིས་གོམ་པ་
གང་རེའི་ས་ནས་སྲབ་ཤོག་གིས་བསྒྲིལ་བའི་ཡེ་ཤུའི་འཁྲུངས་སྐྱེས་རེ་རྙེད་པ་དང་། སྲས་མོ་སཱ་
ལི་ཧྥཎ་ལགས་ཀྱིས་ངེད་ལ་གསེར་བྱེའུ་ཞིག་བྱིན་གནང་དུས། ངེད་རང་དགའ་སྤྲོ་དཔག་མེད་
སྐྱེས་བྱུང་།
ངེད་ཀྱིས་གསེར་བྱེའུ་དེ་ལ་ཋིམ་ཆུང་ཆུང་ཞེས་པའི་མིང་ཞིག་བཏགས་པ་ཡིན། ཋིམ་
ཆུང་ཆུང་གཤིས་ཀ་ཤིན་ཏུ་འཇམ་ཞིང་། རྟག་པར་ངེད་ཀྱི་མཛུབ་མོའི་སྟེང་ནས་ཕར་
མཆོངས་ཚུར་མཆོངས་བྱེད་པ་དང༌། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་ཋིམ་ཆུང་ཆུང་
གསོ་སྟངས་བསླབས་གནང་བྱུང་། ཉིན་ལྟར་ཞོགས་ཟས་ཟོས་ཟིན་རྗེས། ངེད་ཀྱིས་དེ་ཡི་
གཟུགས་པོ་བཀྲུ་བ་དང་། གཟེབ་མར་གད་ཕྱིས་བྱས་ནས་གཙང་ཐིང་ཐིང་བཟོ་བ། དེ་ཡི་ཕོར་
པའི་ནང་དུ་རྩྭ་འབྲུ་དང་ཁྲོན་པ་ནས་བླངས་པའི་ཆུ་ཡིས་རྒྱོང་བ་བཅས་བྱས་རྗེས། རྩྭ་ཡན་
སོས་པ་ཆུན་པོ་ཆུང་ཆུང་ཞིག་མཆོང་གདང་ལ་བཀལ་ནས་འཇོག་གི་ཡོད།
ཞོགས་པ་ཞིག་ལ་ངེད་ཀྱིས་སྒེའུ་ཁུང་གི་སྟེགས་བུའི་སྟེང་དུ་གཟེབ་མ་བཞག་རྗེས།
ཋིམ་ཆུང་ཆུང་གི་ཁྲུས་ཆུ་ལེན་པར་ཕྱིན་ནས་ལོག་ཡོང་སྟེ། གཟེབ་མའི་སྒོ་ཕྱེ་བ་ན་ངེད་ཀྱི་
རྐང་པའི་གསེང་ནས་ཞུམ་བུ་ཆེན་པོ་ཞིག་ཕྱིར་ཐོན་སོང་། དེ་ལ་ངེད་རང་དང་ཐོག་དོ་སྣང་
ཆེར་མ་བྱུང་ཡང་། ངེད་ཀྱིས་གཟེབ་མའི་ནང་དུ་ལག་པ་རྐྱོང་དུས། ཋིམ་ཆུང་ཆུང་གིས་ངེད་
ཀྱི་མཛུབ་མོ་འཛིན་པར་མ་ཡོང་བས། ད་ནི་ངེད་ཀྱི་གཅེས་པར་འོས་པའི་གླུ་མ་དེ་རྙེད་ཐབས
མེད་པར་གྱུར་པ་ངེད་ཀྱིས་ཤེས་སོ། །

ལེའུ་དག་པ།
བྷོ་སི་ཏོཎ་ལ་བསྐྱོད་པ།

ཕར་ཀིཎ་སི་ལོང་བའི་སློབ་གྲྭའི་ནང་དུ་སླེབས་རྗེས། ངེད་
དང་དེ་གའི་ཕྲུ་གུ་ལོང་བ་ཚོ་རོགས་ཟླར་གྱུར། དེ་ཀུན་གྱིས་ལག་
བརྡའི་ཡི་གེ་ཤེས་པ་དེར་ངེད་རང་དགའ་ཚོར་དཔག་མེད་སྐྱེས་བྱུང་།
རང་ཉིད་ཀྱི་སྐད་རིགས་ལ་བརྟེན་ནས་ཕྲུ་གུ་གཞན་དང་གླེང་མོལ་བྱེད་
ཐུབ་དུས་ངེད་རང་ལ་དགའ་བ་མི་སྐྱེ་བ་ཅི་ལ་སྲིད། དེ་ཡི་གོང་ལ་
ངེད་རང་ཕྱི་རྒྱལ་པ་ཞིག་ཡིན་པ་ལྟར་སྐད་སྒྱུར་བྱེད་མཁན་ལ་བརྟེན་
ནས་མི་དང་གཏམ་གླེང་བྱེད་དགོས་པ་རེད། སློབ་གྲྭ་དེའི་ཕྲུ་གུ་ཚོས་
བཤད་པ་ཚང་མ་ལའོ་ར་བྷོ་རུད་གྷེ་མཎ་གྱིས་གསར་གཏོད་མཛད་
པའི་ལག་བརྡ་ཡིན་པས། ངེད་རང་བུ་ཆུང་ཕ་ཁྱིམ་ལ་ལོག་པ་ལྟ་བུའི་
སྣང་བ་ཤར།
སྤྱི་ལོ1888ལོའི་ཟླ་བ5པར་བྷོ་སི་ཏོཎ་ལ་ལྗོངས་རྒྱར་ཕྱིན་པ་དེ་ངེད་ཀྱི་ཚེ་འདིའི་དོན་
ཆེན་གཉིས་པ་དེར་བརྩི་ཆོག་གོ །ཐོན་གྲ་ཁག་ལེགས་པར་བསྒྲིགས་རྗེས་རྒན་ལགས་དང་
སྐྱེད་མ་གཉིས་ནས་ངེད་དང་ལྷན་དུ་རྡོག་ཐོན་མཛད། ལམ་བར་གྱི་མཐོང་ཐོས་སྣ་ཚོགས་
དང་། མཐའ་མར་བྷོ་སི་ཏོཎ་ལ་འབྱོར་བ་དེ་ཀུན་ཁ་སང་བྱུང་བ་ལྟར་དུ་སྣང་། ཐེངས་འདིའི་
འགྲུལ་སྐྱོད་དེ་ལོ་གཉིས་ཀྱི་གོང་དུ་བྷལ་དྷི་མོར་ལ་བསྐྱོད་པ་དེ་དང་གཏན་ནས་མི་འདྲ་སྟེ།
ངེད་རང་ཙུག་གེར་སྡོད་ཚུགས་གཏན་ནས་མེད་པར་མེ་འཁོར་གྱི་ནང་དུ་ཡར་རྒྱུག་མར་རྒྱུག་
བྱེད་པའི་པྲ་ཚག་ཅན་བློ་སྣ་ཐུང་ཞིང་བློ་ཁ་འགྱུར་སླ་བ་དེ་མིན་པར་གྱུར་ཟིན། ངེད་ཀྱིས་
སྲས་མོ་སཱ་ལི་ཧྥཎ་ལགས་ཀྱི་གམ་དུ་གཡོ་མེད་ཀྲོང་ངེར་བསྡད་དེ། མཛེས་པའི་ཐཎ་ཎེ་སི་
གཙང་པོ་དང་། མུ་མཐའ་མི་མངོན་པའི་སྲིང་བལ་གྱི་ཞིང་དང་། དེའུ་འབུར་དང་། ནགས་
ཚལ་དང་། དེ་བཞིན་མེ་འཁོར་འབབ་ཚུགས་སུ་འབྱོར་རྗེས་རུབ་ཡོང་བའི་མི་རིགས་ནག་
པོ་བ་བཅས་ཁོང་གིས་སྒེའུ་ཁུང་ནས་གཟིགས་སོ་ཅོག་ངེད་ལ་གསུངས་གནང་བར་རྩེ་གཅིག་
ཏུ་ཉན་པ་ཡིན། མི་རིགས་ནག་པོ་དེ་ཚོས་དགོད་བཞིན་དུ་མེ་འཁོར་ནང་གི་མི་ལ་ལག་
གཡུགས་བྱེད་ཅིང་། འཁོར་ཁང་རེ་རེ་བཞིན་གྱི་ནང་དུ་མངར་ཆ་དང་འབྲས་ཡོས་ཞིམ་
མངར་ལྡན་པ་ཚོང་འབོད་བྱེད། ངེད་ཀྱི་ཁ་སྤྲོད་དུ་ངེད་ཀྱི་ཨ་ལད་པད་ཀོག་ཎཎ་སིད་བཞག་
ཡོད་པ་དེའི་ལུས་ལ་རས་ཁྲ་བོ་ཤོ་མིག་ཅན་ལས་བཟོས་པའི་ཕྱི་གོས་གསར་པ་ཞིག་གཡོགས་
ཡོད་པ་དང་། མགོ་ལ་ཉི་ཞྭ་རྙིང་རུལ་གཉེར་མ་སིག་སིག་ཅིག་གཡོགས་ཤིང་། མུ་ཏིག་ལས་
བྱས་པའི་མིག་ཟུང་གིས་ངེད་ལ་འབྲུ་ཚུགས་སུ་ལྟ་བཞིན་མཆིས། སྐབས་རེར་རྒན་ལགས་ཀྱི་
གསུང་གིས་ངེད་ཀྱི་ཡིད་སེམས་དེ་ཙམ་འགུགས་པར་མ་ནུས་ན། ངེད་ཀྱིས་ཎཎ་སིད་དྲན་ནས་
དེ་ཉིད་པང་དུ་ལེན་གྱི་ཡོད། འོན་ཏེ་དུས་ཚོད་མང་ཆེ་བའི་ནང་ངེད་ཀྱིས་དེ་ལ་སེམས་ཁུར་
བྱེད་ལོང་མི་ཡོང་བས།དེ་ཉིད་གཉིད་ཁུག་པར་བརྩིས་ནས་རང་སེམས་གསོ་རྒྱུར་ཟད།
ད་ནས་ངེད་ལ་ཎཎ་སིད་ཀྱི་སྐོར་གླེང་བའི་གོ་སྐབས་མི་འབྱུང་བས། ངེད་ཀྱིས་འདིར་
ཀློག་མཁན་རྣམས་ལ་ངེད་ཚོ་བྷོ་སི་ཏོཎ་ལ་འབྱོར་ནས་ཡུན་རིང་མ་སོང་བར་དེ་ལ་མ་འདོད་རྐྱེན་
ངན་ཞིག་འཕྲད་ཚུལ་ཞུ་བར་བྱའོ། །དེ་ཡང་ཉིན་ཞིག་ལ། ངེད་ཀྱིས་འདག་པའི་བག་ལེབ་ཁ་
ཤས་བཟོས་ནས་ཎཎ་སིད་ལ་སྟེར་བ་ན། དེ་ཡིས་ཁྱོན་ནས་མི་ཟ་བར། ངེད་ཀྱིས་ནི་ཨུ་ཚུགས་
ཀྱིས་དེ་ཟ་རུ་བཅུག་པའི་འབྲས་བུར་དེ་ཡི་ལུས་ཡོངས་འདམ་གྱིས་འཚོས་སོང༌། ཕར་ཀི ཎ་སི་
ལོང་བའི་སློབ་གྲྭའི་གོས་འཁྲུད་མ་ཞིག་གིས་ཨ་ལད་པད་ཀོག་བཙོག་པོར་གྱུར་པ་གཟིགས་
རྗེས། ལྐོག་ཏུ་ཁྱེར་ཏེ་བཀྲུས་ནས་གདའ། འོན་ཏེ་ངེད་ཀྱི་ཎཎ་སིད་སྙིང་རྗེ་བོ་དེར་ཆུ་བཀྲུས་
བརྒྱབ་ན་ཡོང་ཐབས་ཡེ་ནས་མེད། ངེད་ཀྱིས་ཡང་བསྐྱར་དེ་མཐོང་དུས་སྲིང་བལ་རྡོག་རྡོག་
ཅིག་ལ་གྱུར་ཟིན་འདུག་ལ། མུ་ཏིག་ལས་བྱས་པའི་འདྲེན་བྱེད་ཟུང་གིས་འཁང་རའི་མིག་
མདངས་ཀྱིས་ངེད་ལ་ལྟ་བ་དེ་མ་གཏོགས། ངེད་ཀྱིས་དེའི་ངོ་ཡང་ཤེས་ཐབས་བྲལ།
མཐའ་མར་མེ་འཁོར་འབབ་ཚུགས་སུ་འབྱོར་ནས་ངེད་ཅག་བྷོ་སི་ཏོཎ་ལ་སླེབས་དུས།
དངོས་འབྲེལ་ཡིད་འོང་བྱིས་སྒྲུང་གང་ཞིག་དངོས་ཡོད་ལ་གྱུར་ནས། སྔ་མོ་སྔོན་གྱི་དུས་དེ་ད་
ལྟ་ཡིན་པར་གྱུར་པ་དང་། ས་ཐག་ཧ་ཅང་རིང་བའི་ཡུལ་དེ་རྐང་འོག་གི་ཡིན་པར་གྱུར།
ཕར་ཀིཎ་སི་ལོང་བའི་སློབ་གྲྭར་འབྱོར་རྗེས། ངེད་དང་དེ་གའི་ཕྲུ་གུ་ལོང་བ་ཚོ་རོགས་
ཟླར་གྱུར། དེ་ཀུན་གྱིས་ལག་བརྡའི་ཡི་གེ་ཤེས་པ་དེར་ངེད་རང་དགའ་ཚོར་དཔག་མེད་སྐྱེས་
བྱུང་། རང་ཉིད་ཀྱི་སྐད་རིགས་ལ་བརྟེན་ནས་ཕྲུ་གུ་གཞན་དག་དང་གླེང་མོལ་བྱེད་ཐུབ་
དུས། ངེད་ལ་དགའ་བ་མི་སྐྱེ་བ་ཅི་ལ་སྲིད། དེ་ཡི་གོང་ལ་ངེད་རང་ཕྱི་རྒྱལ་པ་ཞིག་ཡིན་པ་
ལྟར་སྐད་སྐྱུར་བྱེད་མཁན་ལ་བརྟེན་ནས་མི་དང་གཏམ་གླེང་བྱེད་དགོས་པ་རེད། སློབ་གྲྭ་དེའི་
ཕྲུ་གུ་ཚོས་བཤད་པ་ཚང་མ་ལའོ་ར་བྷོ་རུད་གྷེ་མཎ་གྱིས་གསར་གཏོད་མཛད་པའི་ལག་བརྡ་
ཡིན་པས། ངེད་རང་བུ་ཆུང་ཕ་ཁྱིམ་ལ་ལོག་པ་ལྟ་བུའི་སྣང་བ་ཤར། དེ་ནས་དུས་ཡུན་གང་
ཙམ་སོང་རྗེས། ངེད་ཀྱི་རོགས་ཟླ་གསར་པ་ཀུན་ཀྱང་ལོང་བ་ཡིན་པ་ངེད་ཀྱིས་གཞི་ནས་ཤེས།
ངེད་ཀྱིས་རང་ཉིད་ལོང་བ་ཡིན་པ་ཤེས་པ་ལས་ངེད་ཀྱི་མཐའ་འཁོར་དུ་འཕག་འཚག་ལིང་ལིང་
བྱེད་མཁན་ཕྲུ་གུ་གྲུང་ཞིང་ཡིད་དུ་འོང་བ་དེ་ཚོ་ཡང་ལོང་བ་ཡིན་པ་བསམ་མ་བྱུང་། དེ་ཚོས་ལག་
པ་ངེད་ཀྱི་སྦར་མཐིལ་དུ་བཞག་ནས་ངེད་ལ་ལག་བརྡ་བྱེད་པ་དང་། དཔེ་དེབ་ཀློག་དུས་ཀྱང་
སོར་མོའི་འདུ་བྱེད་ལ་བརྟེན་དགོས་པ་ཤེས་དུས། ངེད་རང་ཡ་མཚན་དང་སེམས་སྡུག་ཆེན་པོ་
དེ་ལྟར་སྐྱེས་ཚུལ་དེ་ད་ལྟ་ཡང་ལྷང་ངེར་དྲན་བཞིན་གདའ། དེ་དག་ངེད་ཀྱིས་སྔ་ས་ནས་ཤེས་
པར་མ་ཟད། ངེད་སོ་སོའི་མིག་ལོང་བ་ཡང་ཤེས་མོད། འོན་ཏེ་དེ་ཚོས་རྣ་ཡིས་ཐོས་ཐུབ་ན་
དེ་ཚོར་མིག་ཤེས་ཀྱང་ཆ་འདྲ་བ་གང་རུང་ཞིག་ནི་ཡོད་ངེས་རེད་སྙམ་པའི་བློ་རབ་རིབ་ཅིག་
ཁོ་ན་ཤར་མོད། དོན་དངོས་ནི་ཕྲུ་གུ་མང་པོ་ཞིག་གིས་ངེད་དང་འདྲ་བར་ཅི་ཡང་རིག་གིན་
མེད་པ་དེ་འདྲ་ཡིན་འགྲོ་བསམ་བསམས་མ་བྱུང་། ཡིན་ན་ཡང་དེ་ཚོ་ནི་སྣང་སེམས་དེ་ལྟར་
སྐྱིད་མདོག་ཁ་ལ། དེ་ཚོ་དང་མཉམ་དུ་འཛིང་འཛིང་གཏུག་གཏུག་བྱེད་དུས་ངེད་ཀྱིས་སྡུག་
བསྔལ་ཟེར་བ་ཅི་ཡིན་ཧ་ལམ་བརྗེད་ཚར།
བྷོ་སི་ཏོཎ་དུ་བྱིས་པ་ལོང་བ་ཚོ་དང་མཉམ་དུ་བསྡད་པའི་ཉིན་དེ་དག་གི་ནང་ལ། ངེད་
རང་ཁོར་ཡུག་གསར་པ་དེའི་ནང་དུ་རང་ཁྱིམ་ལ་སླེབས་པ་ལྟ་བུའི་སྣང་བ་ཤར། དུས་ནི་
སྐད་ཅིག་རེ་རེ་བྱས་ནས་ཡོལ་འགྲོ་བ་དང་། ཉིན་ལྟར་ངེད་ཀྱིས་ཉིན་གཉིས་པའི་མྱོང་བ་
གསར་པར་རོལ་འདོད་བཅངས་ལ། དེ་དུས་ངེད་ཀྱིས་བྷོ་སི་ཏོཎ་དེ་སྲིད་པ་ཐོག་མར་ཆགས་
ས་དང་། སྲིད་པ་མཐའ་མར་འཇིག་ས་ཡིན་པར་བརྩི་བ་ལས། དེ་མིན་པའི་འཇིག་རྟེན་
གཞན་ཞིག་ཡོད་པར་ངེད་རང་ཧ་ལམ་ཡིད་མ་ཆེས་པ་ཙམ་བྱུང་།
བྷོ་སི་ཏོཎ་དུ་སྡོད་དུས་སུ། ངེད་ཚོས་པཎ་ཁེར་རི་བོར་ཐེངས་གཅིག་འཛེགས་པ་ཡིན།
དེ་གར་སྲས་མོ་སཱ་ལི་ཧྥཎ་ལགས་ཀྱིས་ངེད་ལ་ལོ་རྒྱུས་ཀྱི་སློབ་ཚན་ཐེངས་དང་པོ་དེ་བསླབས་
གནང་བྱུང་། རི་བོ་དེ་ནི་སྔོན་དུས་དཔའ་རྒོད་ཚོས་དམག་འཐབ་དྲག་པོ་བྱ་ཡུལ་དེ་ཡིན་པ་
ངེད་ཀྱིས་ཤེས་དུས་སེམས་འགུལ་ཚད་མེད་ཐེབས་བྱུང་། ལོ་རྒྱུས་ཀྱི་རྗེས་ཤུལ་དེ་ལ་འཛེགས་
དུས། ངེད་ཀྱིས་སྐས་རིམ་རེ་རེ་བྱས་ནས་གྲངས་ཀ་བགྲང་བཞིན་ཇེ་མཐོ་ཇེ་མཐོར་འཛེགས་
ཤིང་། སྔོན་དུས་དཔའ་རྒོད་ཚོས་ཀྱང་མཐོན་པོ་འདི་ཙམ་འཛེགས་ནས་མཐོ་སྡོད་གཤམ་
གནོན་གྱིས་དགྲ་བོར་མེ་མདའ་འཕངས་ཡོད་དམ་སྙམ།
ཉིན་གཉིས་པར་ངེད་ཚོས་ཆུ་ལམ་བརྒྱུད་དེ་བུ་རླིད་མོའུ་སིར་ཕྱིན་པ་ཡིན། དེ་ནི་ངེད་
ཀྱིས་མཚོ་འགྲུལ་བྱེད་ཐེངས་དང་པོ་ཡིན་ལ། འཁོར་གྲུར་ཞུགས་ཐེངས་ཀྱང་དང་པོ་ཡིན། རྒྱ་
མཚོའི་སྟེང་གི་འཚོ་བ་ཕུན་སུམ་ཚོགས་ལ་འཁྲུག་ཆ་དོད་བདེན་རེད། འོན་ཏེ་འཁོར་གྲུའི་
ལྡིར་སྒྲ་དེ་ཐོས་ཚེ་ངེད་ཀྱི་ཡིད་ལ་འབྲུག་སྒྲ་གྲགས་སྣང་འཆར་ནས་སེམས་འཚབ་ངང་ངུས་
པ་ཡིན་ལ། ཆར་བ་བབས་ན་ཚ་ཕོག་རྒྱག་རྒྱུ་མེད་དོགས་ཀྱི་སེམས་ཁྲལ་ལངས། བུ་རླིད་
མོའུ་སིར་ངེད་རང་དགའ་ཤོས་ནི་དེ་སྔར་གནས་སྤོས་ཡུལ་མི་ཚོས་སྐམ་སར་ཐོན་དུས་རྡོག་
པས་བརྫིས་མྱོང་བའི་བྲག་རྡོ་ཆེན་པོ་ཞིག་རེད། ངེད་ཀྱིས་བྲག་རྡོ་དེ་ལ་ལག་པ་བཅངས་ནས་
དེ་སྔར་གནས་སྤོས་ཡུལ་མི་ཚོས་སྐམ་སར་ཇི་ལྟར་འཛེགས་པ་དང་། དཀའ་སྤྱད་ངལ་རྩོལ་
ཇི་ལྟར་བྱས་ཚུལ། དེ་བཞིན་གྲུབ་འབྲས་གཡུར་ཟ་ཇི་ལྟར་ཐོབ་ལུགས་བཅས་ལ་མྱོང་ཚོར་
མངོན་སུམ་ལྟ་བུ་ཞིག་ཡོང་བ་བྱས། ངེད་ཀྱིས་གནས་སྤོས་ཡུལ་མིའི་རྟེན་མཛོད་ཁང་ལ་ལྟ་
སྐོར་བྱེད་དུས། ཐུགས་རྒྱུད་འཇམ་པའི་སྐུ་ཞབས་ཤིག་གིས་ངེད་ལ་བུ་རླིད་མོའུ་སིའི་བྲག་རྡོའི་
དཔེ་དབྱིབས་ཤིག་སྟེར་བ་གནང་བྱུང་། དེ་ནས་བཟུང་སྟེ་ངེད་ཀྱིས་རྟག་པར་དཔེ་དབྱིབས་
དེ་ལག་པར་བཟུང་སྟེ། དེའི་བྲག་ངོས་འབར་འབུར་དེ་དག་དང་། བར་གསེང་གི་སེར་ཁ་དེ་
དག་དང་། དེ་བཞིན་གཤམ་དུ1620ལོ་ཞེས་བརྐོས་པ་བཅས་ལ་མཉེ་འཕུར་བྱེད་ཀྱི་ཡོད་ལ།
ཐོག་མའི་དུས་ཀྱི་དབྱིན་ཇིའི་གནས་སྤོས་ཡུལ་མིའི་དགའ་སྐྱོ་གཉིས་ལྡན་གྱི་བྱས་རྗེས་རབ་
དང་རིམ་པ་ཁོ་ན་ངེད་ཀྱི་ཡིད་ལ་དྲན།
ཁོང་རྣམས་ཀྱི་མཛད་རྗེས་སྣང་བ་འབུམ་ལྡན་དེ་དག་ངེད་ཀྱི་སེམས་ནང་དེ་ལྟར་བླ་ན་
འཕགས་ལ་རླབས་ཆེ་བ་ཞིག་རེད་ཨང་། ངེད་ཀྱི་སེམས་སུ་ཁོང་རྣམ་པ་ནི་གཞན་ཡུལ་དུ་
ཁྱིམ་གཞིས་གསར་བསྐྲུན་མཛད་མཁན་དཔའ་རྒོད་ཤོས་དང༌། གཏོང་ཕོད་ཆེ་ཤོས། སྦྱིན་ལ་
སྤྲོ་ཤོས་བཅས་ལ་རྩི་བཞིན་ཡོད་ལ། ཁོང་རྣམས་ཀྱིས་རང་ཉིད་གཅིག་པུའི་ཆེད་དུ་མིན་པར་
སྤུན་ཟླ་ཚོའི་ཆེད་དུ་ཡང་རང་དབང་བརྩོན་ལེན་བྱས་ཡོད་སྙམ་དུ་བསམས། འོན་ཏེ་ལོ་མང་
སོང་རྗེས་ཁོ་ཚོས་ཀྱང་མི་ལ་འཚེ་བའི་ལས་ངན་བྱས་མྱོང་ཚུལ་གོ་ཐོས་བྱུང་བ་དེར་ངེད་རང་
རབ་ཏུ་ཧང་སངས་ཤིང་ཡིད་ཆད་པར་གྱུར། མ་གཞིར་ཁོང་རྣམ་པའི་རང་སྲོག་ལ་འཛེམས་
མེད་ཀྱི་སྙིང་སྟོབས་དང་ཞུམ་མེད་དཔའ་སེམས་ལ་ངེད་ཚོས་སྤོབས་པ་བྱེད་འོས་པ་དང་།
ཁོང་རྣམས་ཀྱིས་མཛེས་སྡུག་ལྡན་པའི་ཁྱིམ་གཞིས་འདི་འདྲ་ཞིག་གསར་བསྐྲུན་གནང་བར་
ཐུགས་རྗེ་ཆེ་ཞུ་འོས་ཀྱང་། ཁོང་རྣམས་ཀྱི་རྩུབ་སྤྱོད་དེར་ངེད་རང་ཞེ་གནོང་བར་གྱུར།
བྷོ་སི་ཏོཎ་དུ་ངེད་ལ་རོགས་ཟླ་མི་ཉུང་བ་ཞིག་བྱུང་བའི་ཁྲོད་དུ་དབེ་ལེམ་ཨཎ་དྷི་ཁོད་
ལགས་དང་ཁོང་གི་བུ་མོ་ཡང་ཡོད། ཁོང་རྣམས་ཀྱིས་ཐུགས་སྣང་གཤིན་པོས་སྣེ་ལེན་གནང་བ་
དེ་ངེད་ཀྱིས་ད་ལྟ་ཡང་བརྗེད་ཐབས་མེད། ཉིན་ཞིག་ལ་ངེད་ཚོ་བྷེ་ཧྥར་ལིད་ལ་ཕྱིན་ནས། ཁོང་
རྣམས་ཀྱི་ཡིད་འོང་ཞིང་ར་དེར་འཚམས་འདྲི་ཞུས་པ་ཡིན། ངེད་ཚོས་རྒྱ་སེ་མེ་ཏོག་རབ་ཏུ་
བཞད་པའི་མེ་ཏོག་ལྡུམ་ར་བརྒྱུད་ནས་ཕྱིན་པས། ཁྱི་གཉིས་ཀྱིས་ངེད་ཚོ་བསུ་བར་བརྒྱུགས་
བྱུང་བ་ལས། ཆེ་བའི་མིང་ལ་སླེད་ཨོ་དང་། ཆུང་བའི་མིང་ལ་ཧྥུ་རུད་ཚེ་ཟེར་ཞིང་། ཆུང་
བ་དེའི་ལུས་ལ་སྤུ་སུ་ལུ་ཤིག་ཤིག་གིས་ཁེངས་ལ། རྣ་ཅོག་རིང་པོ་ཟུང་ལྷུག་ལྷུག་ཏུ་དུད་ནས་
མཆིས། ཞིང་རའི་ནང་དུ་རྟ་མང་པོ་ཡོད་པའི་ཁྲོད་ཀྱི་བང་མགྱོགས་ཤོས་དེའི་མིང་ལ་ནིམ་རོ་དྷེ་
ཟེར་ཞིང་། དེ་ཡིས་ངེད་ཀྱི་ལག་པར་སྣ་བསྲིངས་ཡོང་ནས། དེ་ལ་ཐུག་ཐུག་བྱེད་པ་དང་། དེ་
ལ་བྱི་རིལ་རྡོག་བུ་གཅིག་སྟེར་དགོས་པའི་བརྡ་བྱེད་པ་དེ་ཀུན་གྱིས་ངེད་ཀྱི་ཡིད་ལ་ཕྱིར་དྲན་
གྱི་རི་མོ་མཛེས་ཤིང་སྡུག་པ་ཞིག་བྲིས་སོང་། ཞིང་ར་དེ་རྒྱ་མཚོའི་ཁ་ན་ཡོད་པ་ངེད་ཀྱིས་ད་ལྟ་
ཡང་དྲན་ལ། ངེད་རང་ཚེ་འདིར་མཚོ་ཁའི་གྲམ་ཐང་དུ་རྩེད་མོ་རྩེ་བར་སླེབས་པ་ཐེངས་དང་
པོ་ཡིན། དེ་གའི་བྱེ་མ་སྲ་ཞིང་འཇམ་ཤ་དོད་པ་དེ་ནི་བྷོ་རུ་སི་ཐར་མཚོ་འགྲམ་གྱི་བྱེ་མ་དང་
རྩ་བ་ནས་མི་འདྲ་སྟེ། བྷོ་རུ་སི་ཐར་མཚོ་ཁའི་བྱེ་མའི་ནང་དུ་མཚོ་རྩྭ་དང་ཉ་ལྕིབས་ཕྱི་སྐོགས་
འདྲེས་ཡོད་པས། བྱེ་མ་ཤིན་ཏུ་མཉེན་ཡང་དེས་ལག་པར་ཟུག་གི་ཡོད། ཨཎ་དྷི་ཁོད་ལགས་
ཀྱིས་ངེད་ལ་བྷོ་སི་ཏོཎ་ནས་རྡོག་ཐོན་བྱས་ཏེ་ཡོ་རོབ་གླིང་ལ་མཚོ་འགྲུལ་བྱེད་མཁན་འཁོར་
གྲུ་ཆེན་པོ་མང་པོ་ཞིག་འདི་ནས་བརྒྱུད་དེ་འགྲོ་བ་རེད་ཅེས་གསུངས་བྱུང་། རྗེས་སུ་ངེད་རང་
ཁོང་དང་ཐེངས་མང་མཇལ་ལ། ཁོང་གིས་ངེད་ལ་སྔར་བཞིན་ཐུགས་རྒྱུད་དར་ལས་འཇམ་
པ་དེ་འདྲ་ཁོ་ན་གནང་བྱུང་། དྲང་པོར་ཞུས་ན། ངེད་ཀྱིས་བྷོ་སི་ཏོ ཎ་ལ་སེམས་བཟང་ཅན་གྱི་
གྲོང་ཁྱེར་ཞེས་འབོད་དོན་ཡང་གཙོ་བོ་གང་དེ་དེ་གར་བཞུགས་པའི་རྐྱེན་གྱིས་ཡིན་ནོ། །

ལེའུ་བཅུ་པ།
མཚོ་དོགས་ཀྱི་གུད་གསེད་།

ཁོང་རྣམས་ཀྱིས་ངེད་ལ་རྐྱལ་གོས་གཡོགས་རྗེས། ངེད་ཀྱིས་
ཉི་མས་འཚིགས་ཏེ་ཧ་ཅང་ཚ་པོར་གྱུར་པའི་བྱེ་ཐང་དུ་བརྒྱུགས་ནས།
འཇིགས་སྣང་སྤུ་ཙམ་ཡང་མེད་པར་འཁྱགས་བག་ལྟར་གྲང་བའི་མཚོ་ཆུའི་
ནང་དུ་མཆོངས་པས་སྤྲོ་སྣང་རབ་ཏུ་འཕེལ། གློ་བུར་དུ་ངེད་ཀྱི་རྐང་པ་ཡ་
གཅིག་བྲག་རྡོར་ཐུག་པ་དང་ངེད་ཀྱི་མགོ་ལ་རྦ་རླབས་གཅིག་བརྒྱབ་པས་
སྐྱིད་སྣང་དེ་འཇིགས་སྣང་ལ་གྱུར། ངེད་ཀྱིས་སྲོག་དང་བསྡོས་ཏེ་ལག་
པ་གཉིས་ཀྱིས་ཅི་ཞིག་ལ་འཇུ་ཨེ་ཐུབ་ལྟ་བཞིན་མཚོ་ཆུ་དང༌། མདུན་དུ་
ཡོང་བའི་མཚོ་རྩྭ་འཛིན་ཐབས་ཇི་ལྟར་བྱས་ཀྱང་ཐམས་ཅད་འབྲས་མེད་དུ་
གྱུར།
ཕར་ཀིཎ་སི་ལོང་བའི་སློབ་གྲྭས་དབྱར་ཁའི་གུང་གསེང་མ་བཏང་གོང་ལ་སློབ་གྲྭའི་
ཕྱོགས་ནས་ངེད་དང་སྲས་མོ་སཱ་ལི་ཧྥཎ་ལགས་གཉིས་ངེད་ཅག་གི་གྲོགས་བཟང་ལྕམ་སྐུ་
ཞབས་ཧོབ་གྷི ཎ་སི་ལགས་དང་ལྷན་དུ་ཁེབ་ཁོད་ཀྱི་བྷོ་རུ་སི་ཐར་མཚོ་འགྲམ་དུ་གུང་གསེང་
རོལ་བར་འགྲོ་རྒྱུ་བཀོད་སྒྲིག་གནང་ནས་གདའ། གཏམ་དེ་ཐོས་ཚེ་ངེད་རང་ལ་སྤྲོ་བ་རབ་ཏུ་
འཕེལ། དེ་ཡང་ངེད་ཀྱི་དྲན་ཤེས་ཀྱི་ནང་དུ་རྒྱ་མཚོ་ཆེན་མོའི་སྐོར་གྱི་ངོ་མཚར་གཏམ་རྒྱུད་
ཀྱིས་བཀང་ནས་ཡོད་པས། སྔ་མོ་ཉིད་ནས་ཉི་མ་འདི་འདྲ་ཞིག་ཤར་རྒྱུར་བསྒུགས་ནས་བསྡད་
ཡོད།
ལོ་དེའི་དབྱར་ཁར་ངེད་ལ་བག་ཆགས་ཟབ་ཤོས་འཇོག་མཁན་ནི་རྒྱ་མཚོ་ཆེན་མོ་རེད།
དེ་ཡི་གོང་དུ་ངེད་རང་རྒྱ་མཚོ་དང་རྒྱང་ཁྱད་ཤིན་ཏུ་རིང་བའི་ནང་སར་གནས་པས། རྒྱ་
མཚོའི་ཚྭ་ཆུའི་བྲོ་བ་ཙམ་ཡང་མྱངས་མ་མྱོང་། འོན་ཏེ་རང་རེའི་འཇིག་རྟེན་ཞེས་པའི་དཔེ་
དེབ་མཐུག་པོ་ཞིག་གི་ནང་ནས་ངེད་ཀྱིས་རྒྱ་མཚོའི་སྐོར་བཀླགས་མྱོང་། དེབ་དེས་ངེད་ཀྱི་
མཚར་སྣང་རབ་ཏུ་འཕེལ་བར་བྱས་ཤིང་། མཐའ་ཡས་རྒྱ་མཚོ་ཆེན་མོར་ལག་པས་བཅང་
ནས། དེ་ཡི་ལང་ལོང་འཕྱུར་བའི་རྦ་རླབས་ཇི་འདྲ་ཞིག་ཡོད་པ་ཤེས་འདོད་རྟག་པར་འཕེལ།
དེར་བརྟེན་ངེད་ཀྱི་བསམ་དོན་ལྷུན་གྱིས་འགྲུབ་རྒྱུ་ཡིན་པའི་གཏམ་དེ་ཐོས་དུས། ངེད་རང་
སེམས་འགུལ་ཚད་མེད་ཐེབས་ནས་དམར་ཆུང་སྙིང་ཁ་ལུ་གུ་ལྡིང་ལྡིང་བྱེད།
ཁོང་རྣམས་ཀྱིས་ངེད་ལ་རྐྱལ་གོས་གཡོགས་རྗེས། ངེད་ཀྱིས་ཉི་མས་འཚིགས་ཏེ་ཧ་ཅང་
ཚ་པོར་གྱུར་པའི་བྱེ་ཐང་དུ་བརྒྱུགས་ནས། འཇིགས་སྣང་སྤུ་ཙམ་ཡང་མེད་པར་འཁྱགས་
བག་ལྟར་གྲང་བའི་མཚོ་ཆུའི་ནང་དུ་མཆོངས་པས་སྤྲོ་སྣང་རབ་ཏུ་འཕེལ། གློ་བུར་དུ་ངེད་ཀྱི་
རྐང་པ་ཡ་གཅིག་བྲག་རྡོར་ཐུག་པ་དང་ངེད་ཀྱི་མགོ་ལ་རྦ་རླབས་གཅིག་བརྒྱབ་པས་སྐྱིད་སྣང་
དེ་འཇིགས་སྣང་ལ་གྱུར། ངེད་ཀྱིས་སྲོག་དང་བསྡོས་ཏེ་ལག་པ་གཉིས་ཀྱིས་ཅི་ཞིག་ལ་འཇུ་
ཨེ་ཐུབ་ལྟ་བཞིན་མཚོ་ཆུ་དང་། མདུན་དུ་ཡོང་བའི་མཚོ་རྩྭ་འཛིན་ཐབས་ཇི་ལྟར་བྱས་ཀྱང་
ཐམས་ཅད་འབྲས་མེད་དུ་གྱུར། མཚོ་རླབས་ཀྱིས་ངེད་ལ་ཀུ་རེ་བྱེད་པ་དང་འདྲ་བར། རླབས་
རྩེ་འདི་ནས་རླབས་རྩེ་ཕ་གིའི་བར་བསྐྱལ་བས་ངེད་རང་མགོ་ཡུ་འཁོར་ཞིང་འཇིགས་པས་
རབ་ཏུ་མནར། ངེད་ཀྱི་རྐང་པ་རྒྱ་ཆེ་སྲ་བརྟན་གྱི་ས་གཞི་ཆེན་མོར་རེག་མེད་སྟབས། ཕྱོགས་
བཞི་མཚམས་བརྒྱད་ནས་ངེད་ཀྱི་ཕྱོགས་སུ་འཕྱུར་ཡོང་བའི་རྒྱུས་མེད་ཀྱི་མཚོ་རླབས་འདི་
ཕུད། འཇིག་རྟེན་ན་ཚེ་སྲོག་དང་། མཁའ་རླུང་དང་། དྲོ་སྐྱིད་དང་། བརྩེ་དགའ་ལ་སོགས་
པ་ཐམས་ཅད་མེད་པར་གྱུར་སྣང་འཆར། འོན་ཏེ་ངེད་ལྟ་བུའི་རྩེད་ཆས་འདི་ལ་རྒྱ་མཚོ་ཆེན་
མོ་མཐའ་མར་ཞེན་པ་ལོག་པ་བཞིན་དུ་ངེད་རང་མཚོ་མཐར་བསྐྱུར། མཚོ་མཐར་ཐོན་མ་
ཐག་ཏུ་སྲས་མོ་སཱ་ལི་ཧྥཎ་ལགས་ཀྱིས་ངེད་རང་པང་དུ་དམ་པོར་བཏབ་གནང་བྱུང་། ཨ་ཧོ།
ཁོང་གི་ཕྱག་རིང་ཟུང་གིས་ཤིན་ཏུ་འཇམ་པོས་ངེད་རང་པང་དུ་བཏབ་པ་དེ་ནི་ཅི་འདྲའི་དྲོ་
སྐྱིད་དང་ལྡན་པ་ཞིག་རེད་ཨང་། ངེད་རང་འཇིགས་སྣང་གི་ཁྲོད་ནས་དྲན་པ་ཁུག་སྟེ་བཤད་
པའི་སྐད་ཆ་དང་པོ་ནི་མཚོ་ཆུར་ཚྭ་འདེབས་མཁན་སུ་ཡིན་ནམ་ཞེས་པ་དེ་རེད།
མཚོ་ཆུ་དང་འཕྲད་ཐུག་ཐེངས་དང་པོ་བྱས་པས། ངེད་ཀྱིས་རྒྱ་མཚོ་ཆེན་མོའི་བཙན་
ཤུགས་དེ་ཤེས་པར་གྱུར་ལ། དེ་ནས་བཟུང་སྟེ་ངེད་ཀྱིས་རྒྱ་མཚོར་ཞུགས་མི་ཕོད་པར། རྐྱལ་
གོས་གྱོན་ནས་བྲག་རྡོ་ཆེན་པོའི་སྟེང་དུ་བསྡད་ན་ཡང་སྡུག་རྒྱུ་མི་འདུག་བསམས། རྐང་པའི་
འོག་གི་བྲག་རྡོར་མཚོ་རླབས་རྡེབ་བཞིན་ཡོད་པ་དང་། རླབས་ཀྱི་གཟེགས་མ་ཆར་ཆུ་བཞིན་
དུ་ངེད་ཀྱི་ལུས་ལ་འཐོར་ཡོང་ཞིང་། དེ་ཉིད་ཤུགས་དྲག་ཆེན་པོས་བྲག་རྡོར་བརྡབས་པས་
གྲམ་རྡོ་ཆུང་ཆུང་སྒྲིལ་བར་བྱེད། རབ་ཏུ་ཁྲོས་པའི་མཚོ་རླབས་ཀྱིས་རྒྱ་མཚོའི་གྲམ་ཁ་ཧྲིལ་པོ་
དཀྲུག་བཞིན་ཡོད་པ་དང་འདྲ་ལ། མཚོ་རླབས་དང་ལྷན་དུ་མཁའ་རླུང་ཡང་འཁྲུག་འཁྲུག་ཏུ་
འདར་བཞིན་ཡོད་པ་ལྟར་དུ་སྣང་བ་ངེད་ཀྱིས་ཚོར། མཚོ་རླབས་བྲག་རྡོར་བརྒྱབ་ནས་འཐོར་
ཏེ་འཇགས་རྗེས། སླར་ཡང་ཕྱོགས་གཅིག་ཏུ་བསྡེབས་ནས་ཤུགས་དྲག་དེ་བས་ཆེ་བ་བརྡབས་
ཡོང་། རབ་ཏུ་ཁྲོས་པའི་རྒྱ་མཚོ་ཆེན་མོས་ཆུ་རླབས་རྡེབ་བཞིན་ང་རོ་སྒྲོག་པའི་ཁྲོད་དུ་ངེད་
ཀྱིས་བྲག་རྡོར་འཐམས་ནས་གཡོ་མེད་དུ་བསྡད་པ་ཡིན།
ངེད་རང་མཚོ་ཁར་ག་ཚོད་ལ་བསྡད་རུང་བློ་ཡིད་ཚིམ་མི་འདུག་ལ། མཚོ་ཁའི་མཁའ་
རླུང་གི་དྭངས་གཙང་དྲི་ངད་དེ་རིགས་ཀྱི་ཁྲོད་དུ་མི་རྣམས་ཀྱིས་ཡིད་རྣལ་དུ་ཕབ་ནས་
གནད་དོན་ལ་བསམ་གཞིགས་གསལ་པོ་བྱེད་པར་ནུས། ཉ་ལྕིབས་ཀྱི་ཕྱི་སྐོགས་དང་། རྡོ་
སྒོང་དང་། མཚོ་རྩྭ་དང༌། དེ་བཞིན་མཚོ་རྩྭའི་ཁྲོད་ཀྱི་སྐྱེ་དངོས་ཆུང་ངུ་བཅས་ཀྱིས་ངེད་
ཀྱི་ཡིད་དབང་རབ་ཏུ་བཀུག་སོང་། ཉིན་ཞིག་ལ་སྲས་མོ་སཱ་ལི་ཧྥཎ་ལགས་ཀྱིས་མཚོ་ཁའི་
ཆུ་གཏིང་ཐུང་ས་ནས་ཉི་མ་སྲོ་བཞིན་པའི་སེམས་ཅན་ཡ་མ་གཟུགས་ཤིག་བཟུང་སྟེ་ངེད་ལ་
སྟེར་བ་གནང་བྱུང་། དེ་ནི་རྟ་རྨིག་དང་བཟོ་འདྲ་བའི་སྡིག་སྲིན་ཆེན་པོ་ཞིག་ཡིན་པ་དེ་འདྲ་
ངེད་ཀྱིས་འཕྲད་པ་ཐེངས་དང་པོ་ཡིན། ངེད་ཀྱིས་དེ་ལ་ལག་པ་འཆང་བཞིན་དེ་ཡིས་ཁང་པ་
སྒལ་པར་ཁྱེར་ནས་འགྲོ་དོན་ཅི་ཡིན་སྙམ་དུ་མཚར་སྣང་ཧ་ཅང་ཆེན་པོ་སྐྱེས། གློ་བུར་ངེད་ཀྱི་
ཡིད་ལ་དེ་ཁྱིམ་ལ་ཁྱེར་ནས་གསོས་ན་ཡག་པོ་ཅི་འདྲ་མི་ཡོང་ངམ་སྙམ་དུ་བསམས་པས། ངེད་
ཀྱིས་དེ་བཟུང་ནས་ཁྱིམ་ལ་དྲུད་དེ་ཕྱིན་པ་ཡིན། སྡིག་སྲིན་ཆེན་པོ་དེ་ནི་ཤིན་ཏུ་ལྕི་ལ། དེ་
ཉིད་བཟུང་ནས་ས་ལ་དྲུད་དེ་འགྲོ་དུས་ངེད་ཀྱི་ཡིད་ལ་ཤིན་ཏུ་དགོད་བྲོ་བའི་སྣང་བ་་ཞིག་ཤར།
ངེད་ཀྱིས་ཤེད་ཤུགས་ཡོད་རྒུ་བཏོན་པས་དེ་ཉིད་དབྱིན་ལེ་གཅིག་གི་ས་བར་འདྲུད་ཐུབ་ཙམ་
བྱུང་། ངེད་ཀྱིས་སྲས་མོ་སཱ་ལི་ཧྥཎ་ལགས་ལ་དེ་ཉིད་ཁྲོན་པའི་འཁྲིས་ཀྱི་ཝ་ཁའི་ནང་དུ་འཇོག་
པ་ཡིན་ཟེ་སྐད་ཅོར་བརྒྱབ་པ་ཡིན་ལ། དེ་གར་བཞག་ན་བརྟན་ཤོས་རེད་སྙམ་བྱུང་། འོན་ཏེ་
བསམ་ཡུལ་ལས་འདས་པ་ཞིག་ལ་ཉིན་གཉིས་པར་ཝ་ཁའི་སར་བལྟ་བར་འགྲོ་དུས་སྡིག་སྲིན་
ནི་མཐོང་སར་བསྡད་མི་འདུག་ལ། དེ་ཉིད་གང་དུ་སོང་མིན་སུས་ཀྱང་མི་ཤེས། དེ་དུས་ངེད་
རང་ཁོང་ཁྲོ་ལངས་ན་ཡང་། ངེད་ཀྱི་ཡིད་ལ་ནི་སེམས་ཅན་གཏམ་སྨྲ་མི་ཤེས་མཁན་སྙིང་རྗེ་
རྒྱུ་དེ་འདི་གར་བཅུག་ནས་འཇོག་པ་ནི་བྱམས་བདེན་གཉིས་དང་བྲལ་ལ་ལྐུགས་རྟགས་ཚ་པོ་
ཞིག་ཀྱང་རེད་སྙམ་བྱུང་། ཡུད་ཙམ་སོང་རྗེས་ངེད་ཀྱི་བསམ་པར་དེ་ཉིད་རྒྱ་མཚོ་ཆེན་མོར་
ལོག་པ་ཡིན་ཡང་སྲིད་སྙམ་པས། ངེད་རང་བློ་སེམས་བདེ་ལྷོད་ཤིག་ཤིག་ལ་གྱུར་སོང་།

ལེའུ་བཅུ་གཅིག་པ།
རི་ཁྲོད་ཀྱི་སྟོན་དུས།

ནམ་རིམ་བཞིན་གསལ་བ་དང་ངེད་ཚོས་ཚ་ཕོག་གྲ་སྒྲིག་བྱེད་
མགོ་བརྩམས། དེ་ཡང་སྔོན་ལ་འོབས་གཏིང་རིང་པོ་ཞིག་གི་ནང་དུ་
བུད་ཤིང་གིས་མེ་སྦར་བའི་སྟེང་ལ་ཤིང་གི་ཡལ་ག་རིང་ཞིང་སྦོམ་པ་
གསུམ་བསྒྲིགས་པའི་སྟེང་དུ་ཕྱུགས་ཀྱི་ཤ་བཀལ་ནས་ལྕགས་ཚེབ་
ཀྱིས་ཕར་སློག་ཚུར་སློག་ཡང་ཡང་བྱས། མེ་འོབས་ཀྱི་འཁྲིས་སུ་
མི་རིགས་ནག་པོ་ཁ་ཤས་ཙོག་པུར་བསྡད་དེ་ཤིང་གི་ཡལ་ག་རིང་པོ་
གཡུག་གཡུག་བཏང་ནས་སྦྲང་ནག་ཕྱིར་སྐྲོད་བྱེད། ཤ་བསྲེགས་མ་
ལས་དྲི་ཞིམ་པོ་ཞིག་འཐུལ་བས། གསོལ་ལྕོག་བསྒྲིགས་མ་ཟིན་གོང་
ལ་ངེད་ཀྱི་གྲོད་ཁོག་གི་ནང་ནས་ཁོ་ཁྲོག་ཁོ་ཁྲོག་ཅེས་པའི་ལྟོགས་སྐད་
ལྷང་ལྷང་གྲགས་སོང་།
ལོ་དེའི་སྟོན་ཁར་ངེད་ཀྱིས་ཕྱིར་དྲན་བཟང་པོ་མང་དག་ཅིག་ཁྱེར་ནས་ལྷོ་ཕྱོགས་ལ་
ལོག་པ་ཡིན། ད་ཐེངས་བྱང་ཕྱོགས་ལ་སྐྱོད་ཚུལ་དེ་དྲན་རིམ་བཞིན་དུ་ལྗོངས་རྒྱུའི་རིང་གི་
མྱོང་བ་ཕུན་སུམ་ཚོགས་པོ་དེ་དག་ལ་ངེད་རང་ཧ་ལས་ནས་བསྟོད་པ་འབུལ་བར་དབང་མེད་
དུ་ཐལ་སོང་ལ། ད་རེས་ཀྱི་ལྗོངས་རྒྱུ་དེ་ནས་ངེད་ཀྱི་འཚོ་བ་གསར་པ་མགོ་ཚུགས་པ་ལྟར་
དུ་སྣང་། ངེད་ཀྱི་རྐང་པའི་འོག་ནི་འཇིག་རྟེན་གསར་པ་ཉམས་དགའ་བ་ཞིག་ཡིན་པ་དེས།
རིན་ཆེན་གཏེར་མཛོད་སྣ་ཚོགས་ངེད་ཀྱི་འདྲེན་བྱེད་ལམ་དུ་བསྟར་ཞིང་། དགའ་སྤྲོ་དང་
ནི་ཤེས་བྱ་གསར་པས་གང་སར་ཁེངས་ནས་མཆིས། ངེད་ཀྱིས་སྐད་ཅིག་ཙམ་ཡང་ཁོམ་མེད་
དུ་སེམས་ནུས་ཡོད་རྒུས་འཇིག་རྟེན་བྱ་དངོས་ཐམས་ཅད་ལ་ཉམས་ལེན་བྱས། ཇི་ལྟར་འབུ་
སྲིན་ཆུང་ངུ་ཉི་ཚེ་བ་དེ་ཚོ་བཞིན་དུ་ངེད་ཀྱིས་ཀྱང་གསོན་ཤུགས་ཀྱིས་ཕྱུག་པའི་ཚེ་སྲོག་ཧྲིལ་
པོ་ཉིན་མོ་གཅིག་གི་ནང་དུ་ཁུ་བསྡུ་བྱས་པ་ཡིན། ངེད་ལ་མི་མང་པོ་ཞིག་འཕྲད་པ་དེ་ཚོས་
བརྗོད་འདོད་གཏམ་དག་ངེད་ཀྱི་སྦར་མཐིལ་དུ་བྲིས་ནས་ངེད་དང་གཏམ་གླེང་བྱས་པས་ཕན་
ཚུན་བསམ་བློ་བརྗེ་རེས་ཐུབ་པ་བྱུང་ཞིང་། ཁོང་རྣམས་ཀྱིས་ངེད་ལ་གདུང་སེམས་འཆང་བ་
ངེད་ཀྱིས་ཤེས་རྗེས་ངེད་རང་སྤྲོ་བ་རབ་ཏུ་བརྟས། དང་ཐོག་ངེད་ཀྱི་སེམས་དང་མི་གཞན་གྱི་
སེམས་པའི་དབར་ནི་རྩྭ་དང་རྩི་ཤིང་གང་ཡང་སྐྱེས་མེད་པའི་ཐང་རྒོད་ཅིག་ལྟར་སྣང་མོད། ད་
ཆ་རྩྭ་དང་མེ་ཏོག་གིས་གང་ཞིང་། སྐྱེ་སྟོབས་ཀྱི་དཔལ་འབར་བཞིན་པའི་ས་ཞིང་གཤིན་པོ་
ཡངས་ཤིང་རྒྱ་ཆེ་བ་ཞིག་ལ་གྱུར། དེ་ངོ་མཚར་མི་ཆེའམ།
ངེད་དང་ཁྱིམ་མི་ཚོས་དཱ་སི་ཁམ་བྷི་ཡ་དང་དབྱིན་ལེ་བཅུ་བཞི་ཙམ་གྱིས་་ཆོད་པའི་རི་
ཞིག་གི་སྟེང་དུ་ལོ་དེའི་སྟོན་ཁ་བསྐྱལ་བ་ཡིན། རི་ཡི་སྟེང་དུ་ངེད་ཚོའི་ཁྱིམ་ལ་ཚ་གཡོལ་
བྱེད་སའི་སྤྲོ་ཁང་ཆུང་ངུ་ཞིག་ཡོད་པ་དེའི་མིང་ལ་མེ་ཏོག་སེར་ཆེན་ཅན་གྱི་རྡོ་གཏེར་ཞེས་
བཏགས། དེ་ཡང་དེ་ཡི་ཉེ་འགྲམ་ན་བེད་མེད་དུ་གྱུར་ནས་ཡུན་རིང་སོང་བའི་རྡོ་ཞོའི་གཏེར་
ཁ་ཞིག་ཡོད་པས་མིང་དེ་ལྟར་ཐོགས་པ་དང་། དེ་གའི་བྲག་རི་མཐོན་པོའི་སྟེང་དུ་ཆུ་མིག་
མང་པོ་ཡོད་པ་དེ་དག་འདུས་པ་ལས་གཙང་ཆུང་གསུམ་གྲུབ་སྟེ་གཡུ་འབྲུག་འཁྱུག་པ་ལྟར་
རྒྱུ་ལ། བྲག་རྡོས་གཙང་ཆབ་བཀག་ཚེ་དྲག་ཏུ་བབས་ནས་རྦབ་ཆུ་ཆུང་ཆུང་མང་པོར་གྲུབ་
པ་དེ་དག་ནི་འཛུམ་མདངས་རྒྱས་པའི་ཞལ་རས་མང་པོས་ཕྱོགས་ཀྱི་མགྲོན་པོར་བསུ་བ་ཞུ་བ་
དང་འདྲ། ཡངས་པའི་ཐང་ནི་སེར་ཆེན་མེ་ཏོག་གིས་ཁེངས་ནས་རྡོ་ཞོའི་རྡོ་དག་ཡོངས་སུ་
བསྒྲིབས་པ་དང་། སྐབས་རེར་ཐ་ན་གཙང་པོ་ཆུང་ཆུང་ཡང་འོག་ཏུ་བསྒྲིབས། མཐོན་པོའི་
རི་ལ་ལྗོན་ཤིང་སྟུག་ཅིང་། དེ་ཡི་ཁྲོད་ན་ཤིང་མོན་ཆ་རའི་སྡོང་རིང་དང་། ཡལ་འདབ་འཐུག་
པའི་རྟག་ལྗང་ལྗོན་ཤིང་ཡང་སྐྱེས་པ་དེ་དག་གི་སྡོང་གཞུང་ནི་སྔོ་དྲེག་གིས་ཁེངས་པའི་ཀ་བ་
དང་འདྲ། ཡལ་གའི་སྟེང་དུ་རྒྱུན་ལྗང་འཁྲི་ཤིང་དང་གཞན་བརྟེན་རྩྭ་ཡིས་ཁེངས་ལ། ཨ་
མྲའི་ཤིང་དེ་དག་ལས་འཐུལ་བའི་བསུང་ངད་ནགས་ཚལ་གྱི་ཕྱོགས་མཚམས་ཀུན་ལ་ཁྱབ་
ནས། སྐྱེ་བོའི་ཡིད་ལ་ཁམས་དྭངས་ཉམས་དགའི་སྐྱིད་སྣང་འཕེལ་བར་བྱེད། ས་ལ་ལར་རི་
སྐྱེས་རྒུན་འབྲུམ་གྱིས་ཤིང་སྡོང་གཅིག་ནས་གཅིག་ལ་འཁྱུད་དེ་འཛེགས་ནས། ལྕུག་ཕྲན་
ལས་བྱས་པའི་བང་ཁྲི་མང་པོ་གྲུབ་པ་དང་། ཚོན་ལྡན་ཕྱེ་མ་ལེབ་དང་སྦྲང་ནོར་བུས་བང་ཁྲིའི་
གསེང་ནས་ཕར་འཕུར་ཚུར་འཕུར་བྱེད་མཚམས་མི་འཇོག་གོ །མཚན་མོའི་དུས་སུ་ནགས་
ཚལ་སྟུག་པོ་དེའི་འཇིངས་ཀྱི་སྔོ་ལྗང་ཚང་ཚིང་གི་ཁྲོད་ནས་ཁམས་དྭངས་པའི་ཡིད་འཇུག་
བསུང་ངད་ཡང་ཡང་འཐུལ་ཡོང་བ་དེས་མི་རྣམས་རབ་ཏུ་མྱོས་ནས་བློ་བདེ་བག་ཕེབས་ཀྱི་
ཉམས་སྣང་མི་སྐྱེ་བ་ཅི་ལ་སྲིད།
སྤྲོ་ཁང་དེ་ཉིད་རི་རྩེའི་ཤིང་མོན་ཆ་ར་དང་ཐང་ཤིང་སྟུག་པོའི་ཁྲོད་དུ་གནས་ཤིང་། དེ་
ཐབས་ཆག་ཅིག་ཡིན་རུང་ཁོར་ཡུག་ནི་ཤིན་ཏུ་ཉམས་དགའ་བར་སྣང་། གཡས་གཡོན་
གཉིས་ལ་ཁང་ཆུང་བསྟར་པ་གཉིས་བསྐྲུན་ཡོད་པ་དང་། དེའི་བར་ནི་ཐོག་ཁེབས་མེད་པའི་
བར་ཁྱམས་རིང་པོ་ཞིག་རེད། ཁང་པའི་ཕྱོགས་བཞིར་སྐོར་ཁྱམས་ཡངས་པོ་ཡོད་པ་དང་། བསིལ་
རླུང་ལྡང་ཚེ་བསུང་ངད་གང་སར་ཁྱབ། ངེད་ཚོས་མང་ཆེ་བ་སྐོར་ཁྱམས་སུ་བསྡད་ནས། དེ་
གར་སློབ་ཚན་འཚོགས་པ་དང་། ཟས་ཟ་བ་དང་། རྩེད་འཇོར་རོལ་བ་བཅས་བྱེད་ཀྱིན་
ཡོད། ལྟག་སྒོའི་འཁྲིས་སུ་སྟར་ཀའི་སྡོང་པོ་སྐྱ་རིང་ཞིག་ཡོད་པའི་མཐའ་ལ་རྡོ་སྐས་བརྩིགས་
ནས་ཡོད། སྤྲོ་ཁང་མདུན་ངོས་ཀྱི་ཤིང་དང་ཁང་པའི་བར་ཐག་ཤིན་ཏུ་ཉེ་བས། ངེད་ཀྱིས་
སྐོར་ཁྱམས་ནང་ནས་ཤིང་གི་སྡོང་པོར་ལག་པ་འཆང་ཐུབ་པ་དང་། ཤིང་གི་ཡལ་ག་རླུང་གིས་
བསྐྱོད་ནས་ཤིང་ལོ་ལྷུང་ལྷུང་དུ་བྲུལ་བ་ཡང་ཚོར་ཐུབ།
ངེད་ཚོའི་འདིར་སྐུ་མགྲོན་ལ་ཕེབས་མཁན་མཛའ་གྲོགས་ཤིན་ཏུ་མང་། དགོང་མོ་མེ་
ཕུང་གི་འཁྲིས་སུ་སྐྱེས་པ་ཚོས་ཏག་སེ་རྩེ་བ་དང་། ཁ་བརྡ་གློད་པ་དང་། རྩེད་འཇོར་རོལ་བ་
བཅས་བྱེད། དེ་ཚོས་རང་སོ་སོའི་རི་བྱ་གསོད་རྩལ་མཆོག་ཏུ་གྱུར་ཚུལ་ངོམ་ངོམ་བྱེད་པ་
དང་། ངང་པ་དང་བྱ་དེ་མགྲིན་དམར་ཇི་ཙམ་བསད་ལུགས་དང་། གཏུམ་དྲག་ཤིན་ཏུ་ཆེ་
བའི་ཉ་སལ་མོཎ་ཇི་ཙམ་བཟུང་ལུགས་དང་། ཕད་སྒྱེ་སྤྱད་ནས་གཡོ་སྒྱུ་ཤིན་ཏུ་ཆེ་བའི་ཝ་མོ་
ཇི་ལྟར་བཟུང་ལུགས་དང་། བདེ་ལྕག་འཁྱུག་པའི་ནགས་བྱི་ཐབས་ཀྱིས་ཇི་ལྟར་བཟུང་ལུགས་
དང་། བང་རྩལ་ཅན་གྱི་ཤྭ་བ་གློ་བུར་ཐོག་རྒྱག་ལ་ཇི་ལྟར་བཟུང་ལུགས་བཅས་ཞིབ་གླེང་ཅི་
ཐུབ་བྱེད། ཁོ་ཚོས་མངོན་སུམ་གསོན་ཉམས་ཧ་ལས་དགོས་པ་དེ་འདྲ་བཤད་པས་ན། ངེད་
ཀྱི་ཡིད་ལ་དྲན་རྒྱུ་རྒོད་པའི་རྔོན་པ་འདི་ཚོའི་མདུན་དུ་འཕར་སྤྱང་དང་སྟག་གཟིག་ོཚོར་ནི་
ཆགས་སའི་གནས་ཤིག་ཀྱང་རེག་དཀའོ་སྙམ། སྒྲུང་གི་དབྱིངས་ལ་ཚུད་པའི་མི་རྣམས་མཐའ་
མར་ཉལ་བར་འགྲོ་དུས། སང་ཉིན་རྔོན་རར་མཇལ་ཡོང་། ཞེས་སུ་ཕན་ཚུན་གཟིམ་མལ་
བདེ་སྨོན་ཞུ་རེས་བྱེད། མི་དེ་ཚོས་ངེད་ཚོའི་ཁང་པའི་ཕྱིའི་སྐོར་ཁྱམས་སུ་གནས་སྐབས་ཀྱི་
ཉལ་ཁྲི་བརྒྱབ་ནས་ཉལ་བ་དང་། ཐ་ན་ཤ་ཁྱི་དང་རྔོན་པའི་རྔུར་སྒྲ་ཡང་ངེད་ཀྱི་ཁང་པའི་ནང་
ནས་ཐོས་ཀྱི་འདུག་གོ།
ཁོ་ཧྥེ་སྐོལ་བའི་དྲི་ཞིམ་དང་། རྔོན་མདའི་རྡུང་ཁ་ཐུག་སྒྲ་དང་། དེ་བཞིན་རྔོན་པ་
ཕར་ཚུར་ཕྱིན་པའི་རྐང་པའི་རྡོག་སྒྲ་བཅས་ཀྱིས་ཉིན་ལྟར་ནམ་མ་གསལ་གོང་ནས་ངེད་རང་
གཉིད་ལས་སློང་བ་དང་། དེ་ཚོས་རྔོན་རྒྱག་ལ་ཐོན་གྲ་སྒྲིག་བཞིན་ཡོད། རྟ་ཡིས་རྡོག་ཤད་
རྒྱག་པའི་སྒྲ་ཡང་ངེད་ཀྱིས་ཐོས། རྟ་དེ་ཚོ་ནི་རྔོན་པ་ཚོས་གྲོང་ཁྱེར་ནས་བཞོན་ཡོང་སྟེ། ཤིང་
སྡོང་གི་འོག་ཏུ་ཞག་གཅིག་ལ་བཏགས་ནས་བཞག་པས། སྲབ་མདའ་གློད་དེ་མི་ཚོ་དང་
མཉམ་དུ་ལམ་ལ་ཞུགས་འདོད་ལངས་ནས་ཞོགས་པར་འཚེར་སྐད་ཡང་ཡང་སྒྲོག་པར་བྱེད།
མཐའ་མར་རྔོན་པ་ཚོ་རེ་རེ་བཞིན་རྟ་ཐོག་ཏུ་བུད་ནས་ཐོན་པའི་ཚུལ་ནི་དམངས་གཞས་ལས།
རྟ་ཕོ་བང་འགྲོས་ལིང་ལིང་། །སྲབ་མདའ་གཡས་འཐེན་གཡོན་འཐེན། །ལྕག་གིས་ཡང་ཡང་
བྲབས་སོང་། །ཤ་ཁྱི་མདུན་ནས་རྒྱུགས་སོང༌། །རྔོན་པ་ཡ། རྔོན་ལ་ཆས་སོང་། ཞེས་གླུ་རུ་
ལེན་པ་དང་མཚུངས་སོ། །
ནམ་རིམ་བཞིན་གསལ་བ་དང་ངེད་ཚོས་ཚ་ཕོག་གྲ་སྒྲིག་བྱེད་མགོ་བརྩམས། དེ་ཡང་
སྔོན་ལ་འོབས་གཏིང་རིང་པོ་ཞིག་གི་ནང་དུ་བུད་ཤིང་གིས་མེ་སྦར་བའི་སྟེང་ལ་ཤིང་གི་ཡལ་
ག་རིང་ཞིང་སྦོམ་པ་གསུམ་བསྒྲིགས་པའི་སྟེང་དུ་ཕྱུགས་ཀྱི་ཤ་བཀལ་ནས་ལྕགས་ཚེབ་ཀྱིས་
ཕར་སློག་ཚུར་སློག་ཡང་ཡང་བྱས། མེ་འོབས་ཀྱི་འཁྲིས་སུ་མི་རིགས་ནག་པོ་བ་ཁ་ཤས་ཙོག་
པུར་བསྡད་དེ་ཤིང་གི་ཡལ་ག་རིང་པོ་གཡུག་གཡུག་བཏང་ནས་སྦྲང་ནག་ཕྱིར་སྐྲོད་བྱེད། ཤ་
བསྲེགས་མ་ལས་དྲི་ཞིམ་པོ་ཞིག་འཐུལ་བས། གསོལ་ལྕོག་བསྒྲིགས་མ་ཟིན་གོང་ལ་ངེད་ཀྱི་
གྲོད་ཁོག་གི་ནང་ནས་ཁོ་ཁྲོག་ཁོ་ཁྲོག་ཅེས་པའི་ལྟོགས་སྐད་ལྷང་ལྷང་གྲགས་སོང་།
ངེད་ཚོས་དགའ་དགའ་སྤྲོ་སྤྲོའི་ངང་ནས་ཚ་ཕོག་གྲ་སྒྲིག་བྱེད་བཞིན་པའི་སྒང་དེར་རྔོན་
པ་ཚོ་གཉིས་གསུམ་རེ་བྱས་ནས་ལོག་སླེབས་སོང་། ཁོང་རྣམས་ངལ་བས་དུབ་ཐག་ཆོད་
ཅིང་། རྟ་ཡི་ཁ་ནས་ལྦུ་བ་ཐོན་ལ། ཤ་ཁྱིས་རྒྱུགས་དྲགས་ནས་དབུགས་ཧལ་ཞིང་མགོ་བོ་དུད།
ཁོ་ཚོར་རྔོན་རྒྱག་ཐུབ་ཡོད་མིན་འདྲི་དུས་ཅི་ཡང་རེག་མི་འདུག ཤྭ་བ་གཅིག་རིག་པར་མ་
ཟད་བར་ཐག་དེ་ལྟར་ཉེ་བས་ཤྭ་ཁྱིས་རྗེས་ཟིན་ལ་ཁད་བྱས་ཀྱང༌། མེ་མདའ་འཕེན་ཁར་ཤྭ་
བ་ནི་གློ་བུར་དུ་གར་སོང་ཆ་མེད་ལ་གྱུར་སོང་ཟེ་རྔོན་རྒྱག་པར་འགྲོ་མཁན་ཚང་མས་དེ་སྐད་
སྨྲ་བར་བྱེད། དེ་ཚོའི་རླུང་རྟ་ནི་བྱིས་སྒྲུང་ནང་གི་ཁྱེའུ་དེ་དང་ཤིན་ཏུ་འདྲ་སྟེ། ཁྱེའུ་དེས་རི་
བོང་གི་རྐང་རྗེས་ཙམ་ལས་མ་རིག་ཀྱང་། རི་བོང་ཞིག་རིག་གྲབས་བྱས་བྱུང་ཟེ་བཤད་པ་རེད།
དེ་ནས་ཡུད་ཙམ་ལས་མ་འགོར་བར་རྔོན་པ་ཚོས་མ་སྐྱིད་པ་མཐའ་དག་ལྟག་རྒྱབ་ཏུ་བོར་ཏེ་
གསོལ་ལྕོག་གི་མཐའ་ནས་བསྐོར་ཡོང་། འོན་ཏེ་ཁོ་ཚོས་ཤྭ་བ་རྔོན་མ་ཐུབ་པས་རི་དྭགས་ཀྱི་ཤ་
མ་རེག་ན་སྒོ་ཕྱུགས་ཀྱི་ཤ་ཟ་རྒྱུ་ལས་ཐབས་མེད་སྟབས། གསོལ་ལྕོག་གི་སྟེང་དུ་བསྒྲིགས་ཡོང་
བ་ནི་ཤྭ་བའི་ཤ་མིན་པར་བ་ཤ་བསྲེགས་མ་དང་ཕག་ཤ་བསྲེགས་མ་རེད།
ལོ་ཞིག་གི་དབྱར་ཁར། ངེད་ཀྱིས་རི་ལ་རྟེའུ་ཕྲུག་ཅིག་གསོས་པ་དེ་ཡི་མིང་ལ་མཛེས་
ལྡན་ནག་གུ་ཞེས་སུ་བཏགས་པ་ཡིན། དེ་ནི་ངེད་ཀྱིས་བཀླགས་ཚར་ཙམ་ཡིན་པའི་དཔེ་དེབ་
ཅིག་གི་མིང་རེད། རྟེའུ་ཕྲུག་དེའི་སྤུ་མདོག་ནག་ཐིང་ཐིང་དང་དཔྲལ་བའི་སྐར་ཐིག་དེ་དཔེ་
དེབ་ནང་གི་རྟ་དེ་དང་ཤིན་ཏུ་འདྲ། ངེད་ཀྱིས་ནམ་རྒྱུན་དེ་ལ་བཞོན་ནས་ཕྱི་ལ་རྩེད་མོ་ཡུན་
རིང་རྩེ་བར་འགྲོ་བཞིན་ཡོད། རྟེའུ་ཕྲུག་དེ་གཤིས་ཀ་ཧ་ཅང་འཇམ་པོ་ཡོད་དུས་སྲས་མོ་སཱ་ལི་
ཧྥཎ་ལགས་ཀྱིས་སྲབ་མདའ་གློད་ནས་དེ་རང་གང་འདོད་ལྟར་འགྲོ་རུ་འཇུག་པ་རེད། རྟེའུ་
ཕྲུག་གིས་སྐབས་རེར་ལམ་ཆུང་ཟུར་གྱི་རྩྭ་དག་ཟ་བ་དང་། སྐབས་རེར་སྡོང་ཕྲན་གྱི་ལོ་མ་
ཟ་བར་བྱེད། ཞོགས་པ་རེས་འགར་ངེད་རང་རྟེའུ་ཕྲུག་ལ་བཞོན་མ་འདོད་ན། ཞོགས་ཟས་
ཟོས་རྗེས་སྲས་མོ་སཱ་ལི་ཧྥཎ་ལགས་དང་ལྷན་དུ་ནགས་གསེབ་ཏུ་འཆམ་འཆམ་ལ་འགྲོ་བཞིན་
ཡོད། ངེད་གཉིས་ཀྱིས་ཤིང་གི་གསེབ་ཏུ་གང་སར་རྒྱུ་བ་དང་། མིས་འགྲོ་མ་མྱོང་བའི་ས་རྒོད་
གང་ཡིན་ས་ལ་འགྲོ་བཞིན་ཡོད་ལ། རྟ་ཟོག་ཕྱིན་ཤུལ་གྱི་ལམ་ཆུང་ཁོ་ན་དེད་ནས་ཕྱིན་ཞིང་།
སྡོང་ཕྲན་ནགས་རྫོབ་ཀྱིས་ལམ་བཀག་ཡོད་ན་བསྐོར་ནས་འགྲོ་བཞིན་ཡོད། ཕྱིར་ལོག་ཡོང་
དུས་ངེད་གཉིས་ཀྱིས་རྟག་པར་མེ་ཏོག་ཀ་ར་ཝཱི་ར་དང་། འཇིབ་རྩི་དང་། སེར་ཆེན་མེ་ཏོག་
སོགས་ལྷོ་ཕྱོགས་ཁོ་ནར་མངའ་བའི་མེ་ཏོག་དང་རྩྭ་ཡི་ཆུན་པོ་ཆེན་པོ་ཁ་ཤས་རེ་ཁྱེར་ནས་
ཡོང་བཞིན་ཡོད།
སྐབས་རེར་ངེད་ཀྱིས་གཅུང་མོ་མེལ་དྷེ་རོད་ཊེ་དང་། དེ་བཞིན་མ་ཕྱོགས་ཀྱི་ལྕམ་སྲིང་
ཚོ་དང་ལྷན་དུ་ཤིང་ཏོག་ཨ་མྲ་སྒྲུག་པར་འགྲོ་བཞིན་ཡོད། ངེད་རང་ཨ་འབྲས་ཟ་རྒྱུར་མི་
དགའ་ཡང་དེ་ཡི་བསུང་ངད་ལ་དགའ་པོ་ཡོད་ལ། རྩྭ་རྫོབ་དང་ཤིང་ལོའི་ཕུང་གསོག་གི་ཁྲོད་
དུ་ཨ་མྲ་འཚོལ་རྒྱུར་ཡང་དགའ་པོ་ཡོད། སྐབས་རེར་ངེད་ཚོས་ད་དུང་རི་སྐྱེས་ཤིང་འབྲས་
སྣ་མིན་སྣ་ཚོགས་སྒྲུག་པར་ཡང་འགྲོ་བ་དང༌། ངེད་ཀྱིས་ཁོ་ཚོར་ཆི་པི་ཁའི་པགས་པ་བཤུ་
རོགས་དང༌། རི་སྐྱེས་སྟར་ཀའི་པགས་པ་སྲ་མོ་གཅོག་རོགས་བྱེད་བཞིན་ཡོད་ལ། སྟར་ཀའི་
ནང་སྙིང་དེ་ནི་དངོས་གནས་ཆེ་ཞིང་ཞིམ་པ་ལ་ཨང་།
རི་གཤམ་ན་ལྕགས་ལམ་ཞིག་ཡོད་ཅིང་། མེ་འཁོར་རྟག་པར་ངེད་ཚོའི་མིག་མདུན་
ནས་འཕུར་སྐྱོད་བྱེད་པ་དང་། སྐབས་རེར་དེ་ཡིས་ང་རོ་སྐྱོ་ལྷང་ལྷང་རིང་པོ་ཞིག་སྒྲོག་པ་དེར་
ངེད་ཚོ་འཇིགས་ནས་མྱུར་བ་ཉིད་དུ་ཁང་པའི་ནང་ལ་བྲོས་འགྲོ། སྐབས་རེར་གཅུང་མོས་
ལྕགས་ལམ་གྱི་སྟེང་དུ་བ་ལང་ཞིག་གམ་རྟ་ཞིག་འདུག་ཅེས་དངངས་འཚབ་ཧ་ཅང་ཆེན་པོས་
འབོད་པར་བྱེད། ངེད་ཚོའི་ཁྱིམ་དང་བར་ཐག་དབྱིན་ལེ་གཅིག་ཙམ་གྱི་སར་སྤྲིན་ཟམ་དཀྱུས་
རིང་ཞེང་ཆུང་ཞིག་ཡོད་པ་དེ་ནི་གྲོག་རོང་གཏིང་རིང་ཞིག་གི་སྟེང་དུ་བསྐྲུན་ཡོད་པ་དང་། དེ་
ཡི་སྔས་ཤིང་རུལ་ཡོད་པས། ཟམ་པའི་སྟེང་ནས་འགྲོ་དུས་གྲི་རྩེའི་སྟེང་ནས་འགྲོ་བ་ལྟར་བློ་
སེམས་མི་བདེ་ཞིང་། ངེད་རང་དེ་ཡི་སྟེང་ནས་འགྲོ་གཏན་ནས་མི་ཕོད།
ཉིན་ཞིག་ལ། ངེད་དང་གཅུང་མོ་དང་། སྲས་མོ་སཱ་ལི་ཧྥཎ་ལགས་བཅས་ཀྱིས་ནགས་
གསེབ་ཏུ་ལམ་ནོར་ནས་སྐོར་བ་ཆུ་ཚོད་ཁ་ཤས་བརྒྱབ་ཀྱང་ལམ་མ་རྙེད།
གློ་བུར་གཅུང་མོས་མདུན་ཐད་ལ་ལག་ཆུང་གཏད་ནས་སྤྲིན་ཟམ། སྤྲིན་ཟམ་ཟེ་སྐད་
འབོད་ཆེན་པོ་བྱས། མ་གཞི་བྱས་ན་ལམ་ཅི་འདྲ་ཞིག་ནས་འགྲོ་དགོས་བྱུང་རུང་། ཟམ་པ་དེའི་
སྟེང་ནས་འགྲོ་བར་མི་འདོད་མོད། དེ་ཉིན་ས་རུབ་ལ་ཉེ་ཞིང་ལམ་དེ་ཕུད་པའི་མགྱོགས་ལམ་
གཞན་མེད་སྟབས། ཐབས་ཟད་ནས་ངེད་ཀྱིས་རྐང་རྩེ་བཙུགས་ཏེ་སྔས་ཤིང་དེ་ཚོ་བརྟན་མིན་
ལྟ་བར་བྱེད། ཐོག་མར་སྐྲག་སྣང་དེ་ཙམ་མ་བྱུང་ལ་འགྲོ་ཡང་དགའ་རབ་ཙམ་ཐུབ་བྱུང་། གློ་
བུར་རྒྱང་ནས་ཕུའུ། ཕུའུ་ཟེར་བའི་སྒྲ་གསལ་ལ་མ་གསལ་ཞིག་གྲགས་པ་དང༌། གཅུང་མོས་
མེ་འཁོར་ཡོང་བཞིན་འདུག་གོ་ཞེས་སྐད་འབོད་བྱས། ངེད་ཚོས་ལམ་སེང་ལྕགས་ལམ་གྱི་ཀུ་
རུ་ཀའི་སྟེང་དུ་བསྒྲིལ་ནས་གབ་པ་དེས་མ་གཏོགས། ངེད་ཚོ་གནོན་བཙིར་ཐེབས་ནས་ཤ་ཕྱེ་
རུས་ཕྱེར་འགྱུར་ངེས། ཉེན་ཁ་ཆེ་བ་ལ་ཨང༌། མེ་འཁོར་གྱི་མགོ་ནས་འཕྱུར་བའི་ཚ་རླངས་
ངེད་ཚོའི་གདོང་ལ་འཐོར་ཡོང་བ་དང་། རྡོ་སོལ་གྱི་དུ་བ་དང་ཐལ་རྡུལ་གྱིས་ངེད་ཚོ་བརྣངས
ནས་དབུགས་ཀྱང་འབྱིན་དཀའ་བར་གྱུར། མེ་འཁོར་འཕུར་བ་ལྟར་འགྲོ་དུས་སྤྲིན་ཟམ་ཡང་
ཤེད་ཆེར་གཡོ་བས་ངེད་རང་གྲོག་རོང་གི་གཏིང་ལ་ལྷུང་སོང་སྙམ་པ་བྱུང་། དེ་ནས་ངེད་ཚོས་
ཤེད་ཤུགས་ཡོད་རྒུ་བཏོན་པས་ད་གཟོད་ཡང་བསྐྱར་ལངས་ཐུབ་ཙམ་བྱུང༌། ཁྱིམ་ལ་སླེབས་
དུས་མཚན་མུན་གྱི་ཡོལ་བ་འཐེན་ཟིན་ལ། ཚང་མ་ངེད་ཅག་འཚོལ་བར་ཕྱིན་ནས་ཁྱིམ་ནང་
མི་གཅིག་ཀྱང་བསྡད་མི་འདུག་གོ།

ལེའུ་བཅུ་གཉིས་པ།
བྱང་ཕྱོགས་ཀྱི་དགུན་ཁ།

ལོ་དེའི་དགུན་ཁར་ངེད་ཚོའི་རྩེད་མོ་དགའ་ཤོས་ནི་གངས་གྲུར་
ཞུགས་ཏེ་འཁྱགས་ཤུད་གློད་རྒྱུ་དེ་རེད། མཚེའུའི་ངོགས་ཀྱི་ས་ཆ་ཁ་ཤས་
ཧ་ཅང་གཟར་ལ། ངེད་ཚོས་གཟར་ཚད་ཤིན་ཏུ་ཆེ་བའི་ས་ནས་གངས་ཤུད་
གློད་ཀྱི་ཡོད། དེ་ཡང་ཚང་མས་གངས་གྲུར་ལེགས་པར་ཞུགས་རྗེས། ཕྲུ་
གུ་གཅིག་གིས་འཕུལ་འདེད་ཤུགས་ཀྱིས་བཏང་བ་ན་གངས་གྲུ་ཐུར་ལ་དྲག་
སྐྱོད་བྱེད་པ་དང༌། དེ་ནས་གངས་བསོགས་ཀྱི་དཀྱིལ་ནས་གཤགས་ཤིང་།
ཀོང་ས་བརྒལ་ཏེ་ཤར་རྒྱག་ལ་གཤམ་གྱི་མཚེའུའི་ཕྱོགས་སུ་དྲག་ཏུ་བཤར་
ནས། སྐད་ཅིག་ཉིད་ལ་འོད་ཆེམ་ཆེམ་འཚེར་བའི་མཚེའུའི་ངོས་བརྒྱུད་དེ།
ཕར་ངོགས་སུ་བཤུད་འགྲོ།
བྷོ་སི་ཏོཎ་ལ་ཐེངས་དང་པོ་ཕྱིན་རྗེས། ལོ་ལྟར་གྱི་དགུན་ཁ་ཚང་མ་ངེད་ཀྱིས་ཧ་ལམ་
བྱང་ཕྱོགས་སུ་བསྐྱལ་བ་ཡིན། ཐེངས་ཤིག་ངེད་ཀྱིས་དབྱིན་གྷེ་ལཎ་ཊི་གསར་མའི་གྲོང་ཚོ་
ཆུང་ཆུང་ཞིག་ཏུ་དགུན་འཁྱོལ་བྱེད་པར་ཕྱིན་པས། དེ་གར་དར་ཁ་འགྲིག་པའི་མཚེའུ་དང་
གངས་དཀར་གྱི་ན་བཟའ་བཀླུབས་པའི་ཐང་སྟོང་ཡངས་ཤིང་རྒྱ་ཆེ་བ་མཐོང་ཞིང་། གངས་
དང་འཁྱགས་པའི་གསང་བ་མང་པོ་ཞིག་ཉམས་སུ་མྱོང་རྒྱུ་བྱུང་།
མི་མངོན་པའི་ལག་པ་ཞིག་གིས་ལྗོན་ཤིང་ཚང་མ་གཅེར་བུར་བྱས་པས། ཡལ་གའི་སྟེང་
དུ་ལོ་མ་སྐམ་པོ་ཐར་ཐོར་རེ་གཉིས་ལས་ལྷག་མི་འདུག་ལ། སྐྱ་རོང་རོང་གི་ཤིང་རྩེར་གངས་
གསོག་སྤུངས་པའི་བྱ་ཚང་སྟོང་པ་མ་གཏོགས་བྱ་དང་བྱེའུ་རིག་རྒྱུ་མེད་པ་དེར་ངེད་རང་ཧང་
ནག་པོ་སངས་སོང་། མཐོན་པོར་འགྱིང་བའི་རི་བོ་དང་ཡངས་ཤིང་རྒྱ་ཆེ་བའི་ཐང་སྟོང་སོགས་
གང་སར་སྐྱེ་སྟོབས་ཉམས་པའི་རྟགས་ཤིག་མངོན་ལ། དགུན་གྱི་ལྷ་མོས་འཁྱགས་པར་འགྱུར་
བའི་སྤྲུལ་པ་འགྱེད་པས་ས་གཞི་ཆེན་མོ་རེངས་ཤིང་ཚོར་བ་ཉམས་པར་བྱས་པ་དང་། ལྗོན་
ཤིང་གི་སྐྱེས་སྟོབས་སྡོང་རྩར་འཁུམས་ཤིང་། ནག་མུག་མུག་གི་ས་འོག་དེ་ན་གཉིད་ལ་ཡུར་
བའི་ཚེ་སྲོག་ཐམས་ཅད་ཧ་ལམ་འཇའ་ལུས་སུ་གྱུར་པ་དང་འདྲའོ། །ས་གཞི་ཆེན་མོ་དང་རྒྱ་
མཚོ་ཆེན་མོར་ཉིན་གྱི་དུས་སུ་ཉི་འོད་འཕྲོས་ཀྱང་འཁྱགས་པས་བསྡམས་ནས་འཁུམས་པར་
གྱུར་ཅིང་། དེ་ཡི་ཁྲག་རྩ་ཧ་ལམ་རེངས་པ་དང་འདྲ་ལ། དེ་སྡུག་བསྲན་ཅི་ཐེག་གིས་ཡར་ལ་
ལངས་དོན་ནི་སྐམ་ཞིང་རྙིད་པའི་རི་སྐྱེས་རྩྭ་དང་སྡོང་ཕྲན་ནགས་རྫོབ་དེ་དག་འཁྱགས་པའི་
འཇིག་རྟེན་ཞིག་ལ་གྱུར་པ་དེར་ལྟ་བའི་ཕྱིར་རོ། །
ཉིན་ཞིག་ནམ་མཁའ་འཐིབས་ཤིང་གྲང་ངར་ཤིན་ཏུ་ཆེ་ལ། གངས་ཆེན་པོ་ཞིག་འབབ་
ལ་ཉེ་བར་སྣང་། ངེད་ཚོ་ཁང་པའི་ཕྱི་ལ་བརྒྱུགས་ནས་ཨང་དང་པོར་ལྷུང་བའི་གངས་ཀྱི་
མེ་ཏོག་དེ་དག་ལག་པས་འཛིན་པར་ཕྱིན་པ་ཡིན། གངས་ཀྱི་མེ་ཏོག་དེ་དག་ལྷབ་ལྷུབ་ཏུ་
ལྡིང་བཞིན་ཁ་ཁུ་སིམ་བུར་ས་ལ་ལྷུང་བ་དང༌། ཁ་བ་ཆུ་ཚོད་ཁ་ཤས་ལ་མཐུད་ནས་བབས་
པས། ཐང་ཆེན་ནི་ཁོད་ཇེ་སྙོམས་སུ་སོང་ཞིང་སྐྱ་ཐིང་ཐིང་ཡུག་གཅིག་ལ་གྱུར། གངས་ཆེན་
པོ་མཚན་གང་ལ་བབས་རྗེས། ཞོགས་པར་ལངས་དུས་གྲོང་ཚོ་དང་ཐང་སྟོང་ཚང་མ་ངོ་ཆོད་
ཐབས་བྲལ་བར་གྱུར། ལམ་ཡོངས་རྫོགས་ཁ་བ་དཀར་པོས་བཀབ་ཅིང་། ལམ་རྟགས་གཅིག་
ཀྱང་རིག་རྒྱུ་མེད་པར་མིག་མདུན་དུ་སྣང་བ་ནི་མུ་མཐའ་མི་མངོན་པའི་གངས་ཀྱི་རྒྱ་མཚོ་
ཆེན་མོ་དང་དེ་ཡི་ཁྲོད་དུ་འགྱིང་ངེར་གནས་པའི་ལྗོན་ཤིང་ཁོ་ན་རེད།
དགོང་མོ་བྱང་ཤར་ནས་ལྷགས་པ་ལྡང་བ་དང་། རླུང་དམར་གྱིས་གངས་གསོག་ཁྱེར་ཏེ་ཁ་
བའི་འདབ་མ་གང་སར་འཕུར་ལྡིང་བྱེད། ཁང་པའི་ནང་དུ་ཐབ་ཀྱི་མེ་ནི་འུར་འུར་དུ་འབར་
ཞིང་། ངེད་ཚོས་ཐབ་ཀྱི་མཐའ་ནས་བསྡད་དེ་སྒྲུང་ཤོད་པ་དང་རྩེད་འཇོར་རོལ་ནས། ངེད་
ཅག་ཕྱི་ཡི་འཇིག་རྟེན་དང་ཁ་བྲལ་བའི་ཁེར་གདུང་གི་གནས་སུ་གྱར་བ་གཏིང་བརྗེད་དུ་
སོང་། མཚན་མོར་ལྷགས་པ་ལྡང་ཤུགས་ཇེ་ཆེར་སོང་བས་ངེད་ཚོ་ཤིན་ཏུ་འཇིགས་ཤིང་སྐྲག་
པར་གྱུར། ལྷགས་པ་བརྒྱབ་པས་ཁང་པའི་ཐོག་ལས་ཀྱང་ཚག་སྒྲ་གྲགས་ཤིང་། ཕྱི་རོལ་དུ་
སྡོང་རྒན་ཡམ་ཡོམ་བྱེད་ལ། ཤིང་གི་ཡལ་ག་སྒེའུ་ཁུང་ལ་བརྡབས་ནས་སྒྲ་འཇིགས་སུ་རུང་
བ་བྱུང་ཞིང་། གནམ་སའི་དབར་ན་རླུང་དམར་དྲག་པོས་འཛེམ་བག་མེད་པར་ཤར་བརྡབས་
ནུབ་མཆོངས་བྱེད་པ་ནི་གྲོང་ཚོ་ཧྲིལ་པོ་ཁྱུར་མིད་དུ་གཏོང་སྙིང་འདོད་པ་དང་འདྲའོ། །
ཉི་མ་གསུམ་པར་ཁ་བ་ཆེན་པོ་གཞི་ནས་འབབ་མཚམས་བཞག་པ་དང་། ཁྲི་གདུགས་
ཉི་མའི་དཀྱིལ་འཁོར་སྤྲིན་གྱི་ཕང་བ་ནས་ཐོན་ཏེ། རྦ་རླབས་ལང་ལོང་དུ་འཕྱུར་བ་ལྟ་བུའི་
མཐའ་ཡས་ཀླུང་ཐང་དཀར་པོར་འོད་སྣང་འཕྲོས། གངས་ཀྱི་དེའུ་འབུར་མཐོན་པོ་དང་། ཁ་
བའི་ཕུང་པོ་སྙུང་དབྱིབས་ཅན་སོགས་བཟོ་ལྟ་སྣ་ཚོགས་པའི་གངས་བསོགས་ཀྱིས་ཁེངས།
མི་རྣམས་ཀྱིས་གངས་བསོགས་ཀྱི་ཁྲོད་ནས་ལམ་ཆུང་ཕྲ་མོ་མང་པོ་བཤངས་པ་དང་། ངེད་
ཀྱིས་ལུས་ལ་བེར་ཆེན་གྱོན་ཞིང་། མགོ་ལ་མགོ་རས་དཀྲིས་ནས་ཕྱི་ལ་ཐོན་པ་ཡིན། འཁྱག་
བསིལ་བསིལ་གྱི་མཁའ་རླུང་ཁྲོད་དུ་ངོ་གདོང་ལ་ཟུག་རྔུ་སྐྱེད་པར་བྱེད། ངེད་ཚོ་སྐབས་
རེར་ཁ་བ་བཤངས་ནས་བཟོས་པའི་ལམ་ཆུང་གི་སྟེང་ནས་སྐྱོད་པ་དང་། སྐབས་རེར་གངས་
བསོགས་ཀྱི་ཁྲོད་དུ་རྐང་པ་གང་བྱུང་དུ་སྤོ་བཞིན་ཕྱིན་པས་ཐང་ཤིང་ནགས་ཀྱི་ཚལ་ཞིག་ཏུ་
འབྱོར་ཞིང་། དེ་ནས་ཕར་ལ་ཕྱིན་ན་རྩྭ་ར་ཡངས་པོ་ཞིག་ཏུ་སླེབས་རྒྱུ་ཡོད་པར་སྣང་ལ། དེ་
གར་ཐང་ཤིང་གི་སྡོང་པོས་ལུས་ཡོངས་ལ་དངུལ་དཀར་གྱི་ན་བཟའ་བཀླུབས་ཏེ་འགྱིང་ངེར་
གནས་པ་ནི་རྡོ་ཀ་མ་རུ་ལ་པར་བརྐོས་བརྒྱབ་པ་དང་འདྲ་ལ། ཐང་ཤིང་གི་ལོ་མའི་དྲི་མཆོག་
ནི་འཐུལ་རྒྱུ་མི་འདུག ཉི་མའི་འོད་ཟེར་ཐང་ཤིང་ལ་འཕྲོས་ཚེ། ཡལ་ག་དག་ལས་ཕ་ལམ་
བཞིན་དུ་འོད་ཆེམ་ཆེམ་འཚེར་ལ། སྡོང་པོར་ཐུག་ཙམ་བྱས་མ་ཉིད་ལ་ངེད་ཚོའི་ལུས་ཀྱི་
སྟོད་སྨད་གང་སར་གངས་ཐོལ་ཆར་ལྟར་དུ་ལྷུང་བཞིན་མཆིའོ། །གངས་ལ་འཕྲོས་པའི་གསལ་
འཚེར་ཉི་ཟེར་ལྡོག་འཕྲོ་བྱས་པ་དེས། ངེད་ཚོའི་མིག་ལ་ཆགས་པའི་མུན་ནག་གི་ཕང་ཕུང་དེ་
ཡང་བརྡོལ་སོང་།
གངས་བསོགས་ཉིན་རེ་བཞིན་དལ་བུར་ཞུ་བར་བྱེད་ཀྱང་། ཡོངས་རྫོགས་ཞུ་མ་ཚར་
གོང་ལ་སླར་ཡང་ཁ་བ་ཆེན་པོ་ཐེངས་གཅིག་བབས་པས། དགུན་ཁ་ཧྲིལ་པོར་རྐང་པ་ས་ལ་ཧ་
ལམ་རེག་མ་སོང་། སྐབས་རེར་ལྗོན་ཤིང་སྟེང་གི་འཁྱགས་པ་ཞུ་བ་དང་། ས་ནས་འདམ་བུ་ཀ་
ར་དང་སྡོང་ཕྲན་ནགས་རྫོབ་སྐྱ་རོང་རོང་མངོན་ལ། མཚེའུར་ནི་ཉི་མའི་འོད་ཟེར་འཕྲོས་ན་
ཡང་སྔར་བཞིན་དར་ཁ་འགྲིག་འགྲིག་པ་རེད།
ལོ་དེའི་དགུན་ཁར་ངེད་ཚོའི་རྩེད་མོའི་དགའ་ཤོས་ནི་གངས་གྲུར་ཞུགས་ཏེ་འཁྱགས་
ཤུད་གློད་རྒྱུ་དེ་རེད། མཚེའུའི་ངོགས་ཀྱི་ས་ཆ་ཁ་ཤས་ཧ་ཅང་གཟར་ལ། ངེད་ཚོས་གཟར་
ཚད་ཤིན་ཏུ་ཆེ་བའི་ས་ནས་གངས་ཤུད་གློད་ཀྱི་ཡོད། དེ་ཡང་ཚང་མས་གངས་གྲུར་ལེགས་
པར་ཞུགས་རྗེས། ཕྲུ་གུ་གཅིག་གིས་འཕུལ་འདེད་ཤུགས་ཀྱིས་བཏང་བ་ན་གངས་གྲུ་ཐུར་ལ་
དྲག་སྐྱོད་བྱེད་པ་དང་། དེ་ནས་བསོགས་ཀྱི་དཀྱིལ་གཤགས་ཤིང༌། ཀོང་ས་བརྒལ་ཏེ་ཤར་རྒྱག་
ལ་གཤམ་གྱི་མཚེའུའི་ཕྱོགས་སུ་དྲག་ཏུ་བཤར་ནས། སྐད་ཅིག་ཉིད་ལ་འོད་ཆེམ་ཆེམ་འཚེར་
བའི་མཚེའུའི་ངོས་བརྒྱུད་དེ་ཕར་ངོགས་སུ་བཤུད་འགྲོ། རྩེད་འཇོ་དེ་ནི་དངོས་འབྲེལ་སྣང་བ་
སྐྱིད་པོ་ཞིག་དང་། དེ་ལྟའི་ཡིད་དབང་འཕྲོག་པའི་རོལ་རྩེད་འཁྲུག་ཆ་དོད་པོ་ཞིག་རེད་ཨང་།
གློག་ལྟར་འཁྱུག་པའི་སྐད་ཅིག་ཉིད་དེར་ལུས་ལ་བསྡམས་པའི་འཆིང་རྒྱ་དེ་ལས་ཐར་ཏེ། ས་
གཞི་རིལ་མོ་དང་བྲལ་ནས་རླུང་ལ་ཞོན་ཏེ་འཕུར་སྐྱོད་བྱེད་འདྲའི་ཉམས་སྣང་ངོ་མཚར་ཅན་
ཞིག་ངེད་ཚོའི་ཡིད་ལ་ཤར་བ་དེ་ནི་དངོས་འབྲེལ་གྲུབ་རྟགས་ཐོན་ནས་ལྷ་ལུས་ཐོབ་པ་དང་
གཉིས་སུ་མ་མཆིས་སོ། །

ལེའུ་བཅུ་གསུམ་པ།
ད་ཆ་དེད་རང་དག་ལྐུགས་མིན།

ངེད་རང་ངག་སྒོ་ཕྱེ་ནས་གཏམ་སྨྲ་ཐུབ་སོང་དུས། ངང་སྒུག་བྱེད་
ལོང་མེད་པར་མྱུར་དུ་ཁྱིམ་ལ་ལོག་པར་བྲེལ། ཆེས་ཆེར་བདེ་སྐྱིད་ལྡན་
པའི་དུས་འདི་ཤར་མ་ཐག ངེད་རང་ཁྱིམ་ལ་ལོག་པའི་ལམ་ལ་ཞུགས་པ་
ཡིན། ལམ་བར་དུ་ངེད་ཀྱིས་སྲས་མོ་སཱ་ལི་ཧྥཎ་ལགས་དང་སྐད་ཆ་ཤོད་
རེས་བྱེད་མཚམས་གཏན་ནས་མ་བཞག་པ་དེ་ནི་ངེད་རང་གཏམ་སྨྲ་འདོད་
ལངས་ཐག་ཆོད་པས་མ་ཡིན་པར། ངེད་ཀྱིས་གོ་སྐབས་ཡོད་ཚད་བཟུང་
ནས་ངེད་ཀྱི་གཏམ་སྨྲ་ནུས་གོང་མཐོར་གཏོང་ཕྱིར་ཡིན།
དེ་ལྟར་གོ་མེད་ཚོར་མེད་ངང་ལ་མེ་འཁོར་དཱ་སི་ཁམ་བྷི་ཡ་འབབ་
ཚུགས་ལ་འབྱོར་བ་དང་། ཁྱིམ་མི་ཚང་མ་འབབ་ཚུགས་ཀྱི་སྟེགས་བུའི་
སྟེང་དུ་ངེད་ཚོ་བསུ་བར་ཕེབས་ནས་གདའ།
སྤྱི་ལོ1890ལོའི་དཔྱིད་ཀར་ངེད་ཀྱིས་ངག་ནས་གཏམ་སྨྲ་རྒྱུ་སློབ་མགོ་བརྩམས་པ་
ཡིན། ངེད་ལ་སྔ་མོ་ནས་སྒྲ་སྐད་འདོན་འདོད་ཀྱི་སེམས་ཤུགས་ཤིན་ཏུ་ཆེ་ལ། ངེད་ཀྱིས་རྟག་
པར་ལག་པ་གཅིག་མགྲིན་པའི་སྟེང་དུ་བཞག་ནས། སུས་ཀྱང་མི་རྟོགས་པའི་སྒྲ་སྐད་འདོན་
བཞིན་ཡོད། ངེད་རང་སྒྲ་ལྡན་དངོས་པོ་ཀུན་ལ་དགའ་བ་དང་། ཞི་མིའི་སྐད་དང་ཁྱི་སྒྲ་ཐོས་
དུས་དེ་ཚོའི་ཁ་ལ་ལག་པ་འཆང་རྒྱུ་ཁོ་ནར་དགའ་ཞིང་། གཞན་གྱིས་གླུ་ལེན་དུས་ཀྱང་དེ་
ཚོའི་མགྲིན་པར་ལག་པ་འཆང་རྒྱུར་དགའ་ལ། མིས་རྣོ་སྦྲེང་དཀྲོལ་དུས་ལག་པས་རྣོ་སྦྲེང་
ལ་འཆང་རྒྱུར་དགའ་པོ་ཡོད། འོན་ལོང་གི་དབང་དུ་མ་སོང་གོང་ལ། ངེད་ཀྱིས་སྐད་ཆ་ཤེས་
ཧ་ཅང་བདེ་པོ་ཡོད་ཀྱང་། ནད་དེས་མནར་ནས་རྣ་བ་འོན་རྗེས་གཏམ་ཡང་སྨྲ་མི་ཤེས་པར་
གྱུར། སྐྱེད་མས་ཞལ་མཆུ་འགུལ་ཙམ་འགུལ་ཙམ་མཛད་པའི་ཚུལ་དེ་ཤིན་ཏུ་དགོད་བྲོ་བར་
སྣང་བས། ངེད་ཀྱིས་ཉིན་ལྟར་སྐྱེད་མའི་ཞབས་པུས་ཀྱི་སྟེང་དུ་བསྡད་ནས། ལག་པ་གཉིས་
ཀྱིས་ཁོང་གི་ཞལ་རས་ལ་ཡང་ཡང་འཆང་བཞིན་ཡོད། གཏམ་སྨྲ་བ་ཟེར་བ་དེ་ཅི་ཡིན་ངེད་
ཀྱིས་སྔ་ས་ནས་བརྗེད་འདུག་ཀྱང་། གཞན་གྱི་ལད་ཟློས་བྱས་ཏེ་ངེད་སོ་སོའི་མཆུ་ཏོ་འགུལ་
བཞིན་ཡོད། ངེད་ཀྱི་ངུ་སྒྲ་དང་དགོད་སྒྲ་གཉིས་ལ་སྐྱོན་ཅི་ཡང་མི་འདུག་ཅེས་ཁྱིམ་མི་ཚོས་
ཤོད་པ་དང་། སྐབས་རེར་ངེད་ཀྱི་ཁ་ནས་སྒྲ་ཕྱུངས་ཏེ་ཐ་སྙད་རེ་གཉིས་སྦྱོར་ཐུབ་ཀྱང་། དེ་
ནི་གཞན་ལ་གཏམ་སྨྲ་བ་ཞིག་མིན་པར། རང་ཉིད་ཀྱི་སྒྲ་འབྱིན་དབང་པོར་སྦྱོང་བརྡར་སྤྲོད་
པར་དབང་མེད་དུ་ཐལ་བ་ཞིག་རང་ངོ་། །འོན་ཏེ་སྐབས་དེ་དུས་སུ་ངེད་ཀྱིས་སྔར་བཞིན་ཆུ
(water) ཞེས་པའི་ཡི་གེ་དེའི་བསྟན་དོན་བློ་ལ་ངེས་ནས་ཡོད་སྟབས། རྟག་པར་ཁ་ནས་
wa---waཞེས་པའི་སྒྲ་འདོན་བཞིན་ཡོད། རྗེས་སུ་རིམ་པས་ཡི་གེ་དེའི་དོན་ཡང་བརྗེད་ལ་
ཉེ་བའི་སྐབས་སུ། སྲས་མོ་སཱ་ལི་ཧྥཎ་ལགས་ངེད་ལ་ཡི་གེ་སློབ་པར་ངེད་ཀྱི་ཁྱིམ་ལ་བྱོན་
པ་དང་། ཆུ་ཞེས་པའི་ཡི་གེ་དེ་ངེད་ཀྱིས་སོར་མོས་སྦྱོར་འབྲི་བྱེད་ཤེས་རྗེས། སྒྲ་དེ་ངག་ནས་
འདོན་མཚམས་བཞག་པ་ཡིན།
ངེད་ཀྱི་མཐའ་འཁོར་གྱི་མི་ཚོའི་བསམ་བློ་བརྗེ་རེས་བྱེད་སྟངས་དེ་ངེད་དང་མི་འདྲ་
བ་ངེད་ཀྱིས་སྔ་མོ་ནས་ཤེས། དེ་དུས་རྣ་བ་འོན་པའི་ཕྲུ་གུས་གཏམ་སྨྲ་ཤེས་པ་ངེད་ཀྱིས་མ་
རྟོགས་ཀྱང་། ངེད་ཀྱི་བསམ་བློ་བརྗེ་རེས་བྱེད་སྟངས་དེར་ངེད་རང་ཡིད་མ་རངས་པར་གྱུར་
སོང༌། ཡོངས་རྫོགས་སོར་མོས་སྦྱོར་འབྲི་བྱེད་པར་བརྟེན་ནས་གཞན་དང་བསམ་བློ་སྤེལ་
རེས་བྱེད་དུས། བཀག་རྒྱ་དང་ཚོད་འཛིན་ཆེན་པོ་ཕོག་སྣང་ཞིག་རྟག་པར་ཡིད་ངོར་འཆར་
ལ། ཚོར་སྣང་དེ་རིགས་ངེད་ཀྱིས་བཟོད་ཐབས་བྲལ་བར་གྱུར་ཚུལ་ཉིན་རེ་བཞིན་ཇེ་ཆེར་
ཕྱིན་ནས། འཆིང་རྒྱ་དེ་ལས་ཐར་འདོད་ཀྱི་བློ་ཡང་ཇེ་ཆེ་ཇེ་ཆེར་སོང་། བྱེའུས་གཤོག་པ་ཤེད་
ཀྱིས་རྡེབ་པ་བཞིན་དུ་ངེད་ཀྱིས་རྟག་པར་དངངས་འཚབ་ཆེན་པོས་སྨྲ་ལྕེ་ཤེད་ཀྱིས་འགུལ་ཏེ་
གཏམ་སྨྲ་འདོད་ཁོ་ན་བྱས། ངེད་རང་གཏམ་སྨྲ་མ་ཤེས་པ་དེའི་རྐྱེན་གྱིས་བློ་ཕམ་ཡིད་ཆད་
འབྱུང་བར་དོགས་ནས། ཁྱིམ་མིས་ཐབས་བརྒྱ་ཇུས་སྟོང་གི་སྒོ་ནས་ངེད་རང་གཏམ་སྨྲ་བར་མ་
བཅུག་མོད། ངེད་ནི་ཅི་ལ་ཐུག་ཀྱང་གཏམ་སྨྲ་མཚམས་འཇོག་པར་མི་འདོད་དོ། །རྗེས་སུ་སྟེས་
དབང་གིས་ངེད་ལ་རོཎ་ཧེལ་ཊེ་གཱ་ཧཱ་ཡི་ལོ་རྒྱུས་ཤོད་མཁན་བྱུང་བ་དེས་ངེད་ཀྱི་གཏམ་སྨྲ་རྒྱུ་
སྦྱོང་བའི་གདེང་སྤོབས་དེ་བས་འཕེལ་བར་གྱུར།
སྤྱི་ལོ1890ལོར། ལའོ་རཱ་བྷོ་རུད་གྷི་མཎ་ལ་སློབ་འཁྲིད་བྱེད་མྱོང་བའི་ལྕམ་སྐུ་ཞབས་
ལེམ་སཎ་ལགས་ཀྱིས་ཎོར་ཝེ་ན་མིང་ལ་རོཎ་ཧེལ་ཊེ་གཱ་ཧཱ་ཟེར་བའི་འོན་ལོང་ན་ཆུང་མ་ཞིག་
ཡོད་པ་དེས་ངག་སྒོ་ཕྱེ་ནས་གཏམ་སྨྲ་ཤེས་འདུག་ཅེས་ངེད་ལ་གསུངས་བྱུང་། ཁོང་གི་གསུང་
མཇུག་མ་རྫོགས་གོང་ལ་གཏམ་སྨྲ་ཤེས་པར་བྱེད་འདོད་པའི་བློ་དེ་མེ་ལྕེ་བཞིན་དུ་ངེད་ཀྱི་སྙིང་
ཁོང་དུ་འབར་ནས། གཏམ་སྨྲ་ཐུབ་པར་བྱ་རྒྱུའི་དམ་བཅའ་བརྟན་པོར་བཞག་པ་ཡིན། ངེད་
ཀྱིས་སྲས་མོ་སཱ་ལི་ཧྥཎ་ལགས་ལ་ངེད་རང་ཧོ་རོག་སི་མཎ་སློབ་གྲྭའི་སློབ་གཙོ་སྲས་མོ་སཱ་རྭ་ཧྥུ་
ལེར་ལགས་ཀྱི་དྲུང་དུ་ཇུས་འདོན་བློ་འདོན་འདྲ་སྐྱབས་འཇུག་ཞུ་བར་འཁྲིད་རོགས་གནང་
ཟེ་རྙོག་སུན་ལུང་པ་གང་ཞུས་པ་ཡིན། རྣམ་པ་མཛེས་ལ་གཤིས་ཀ་འཇམ་པའི་སྲས་མོ་
ཁོང་སྐུ་ངོ་མས་ངེད་ལ་སློབ་ཁྲིད་བྱེད་ཀྱི་ཡིན་གསུངས་པས་ན། སྤྱི་ལོ1890ལོའི་ཟླ་བ3པའི་
ཚེས26ཉིན་ནས་མགོ་བརྩམས་ཏེ། ངེད་ཀྱིས་ཁོང་གི་དྲུང་ནས་གཏམ་སྨྲ་རྒྱུ་སྦྱངས་པ་ཡིན།
སྲས་མོ་ཧྥུ་ལེར་ལགས་ཀྱིས་ངེད་ལ་གཏམ་སྨྲ་སྟངས་སློབ་པའི་ཐབས་ནི་འདི་ལྟ་སྟེ། ཁོང་
གིས་སྒྲ་འདོན་སྐབས་ངེད་ཀྱི་ལག་པ་ག་ལེར་ཁོང་གི་ཞལ་རས་ལ་འཆང་དུ་བཅུག་པ་དེས།
ཁོང་གི་ལྗགས་དང་ཞལ་མཆུ་ཇི་ལྟར་འགུལ་བ་ངེད་ཀྱིས་ཚོར། ངེད་ཀྱིས་ངང་སྒུག་བྱེད་ལོང་
མེད་པར་འགུལ་སྟངས་རེ་རེ་བཞིན་ལ་ལད་མོ་བྱས་པས། ཆུ་ཚོད་གཅིག་ཀྱང་མ་འགོར་བར་
ངེད་ཀྱི་ཁ་ནསMདང་། Pདང་། Aདང་། Sདང་། Tདང་། Iཟེར་བའི་ཡི་གེ་དྲུག་པོ་སྨྲ་
ཤེས་སོང་། སྲས་མོ་ཧྥུ་ལེར་ལགས་ཀྱིས་ཁྱོན་བསྡོམས་ངེད་ལ་སློབ་ཚན་ཐེངས་བཅུ་གཅིག་
བསླབས་གནང་བ་རེད། ངེད་ཀྱིས་གནམ་གཤིས་ཚ་བ་ཆེ་བ་ལ། ཞེས་པའི་བརྗོད་པ་འབྲེལ་
ཆགས་པོ་དེ་ཐེངས་དང་པོར་བརྗོད་ཐུབ་དུས། ངེད་རང་དགའ་སྤྲོ་དང་མཚར་སྣང་ཚད་ལས་
འདས་པ་ཅིག་ཅར་དུ་སྐྱེས་པ་དེ་ནི་ངེད་ཀྱིས་ཚེ་གང་ལ་བརྗེད་ཐབས་བྲལ། མ་གཞིར་ཡི་གེ་
དེ་དག་སྨྲ་དུས་ངག་དབ་དིབ་དེ་འདྲར་སྣང་ཡང་། གང་ལྟར་དེ་ནི་ངེད་རང་གི་ངག་ནས་སྨྲ་
ཐུབ་པའི་སྐད་ཆ་རེད་ཨང་། ངེད་རང་འཆིང་རྒྱ་ལས་ཐར་སྣང་འཆར་ལ་སེམས་ཤུགས་སྐྱེས་
ཤིང་། ཚིག་སྦྱོར་བདེ་པོ་དེ་ཙམ་མེད་པའི་སྐད་ཆ་དབ་དིབ་ལ་བརྟེན་ནས། ངེད་ཀྱིས་ཤེས་བྱ་
ཡོངས་རྫོགས་ཁོང་དུ་ཆུད་པ་བྱ་རྒྱུར་མ་ཟད། དད་སེམས་སྐྱེ་བར་བྱེད་པའི་བློ་ཡང་སྐོམ་པ་ཆུ་
འདོད་ལྟར་དུ་ཤར།
རྣ་བ་འོན་པའི་ཕྲུ་གུ་གང་ཞིག་གིས་གལ་ཏེ་དེ་རང་གིས་ཐོས་མྱོང་གཏན་ནས་མེད་པའི་
ཡི་གེ་དེ་ཚོ་ཁ་ནས་ཤོད་ཐུབ་པ་བྱས་ནས། བར་དོའི་འཕྲང་རིང་ལྟ་བུའི་ཁུ་སིམ་པའི་འཇིག་
རྟེན་ལས་ཐོན་ཞིང་། བརྩེ་དགའི་དྲོ་སྐྱིད་མེད་ལ། འབུ་སྲིན་དང་བྱ་བྱེའུ་ཡི་སྐད་སྒྲ་མེད་ཅིང་།
སྙན་འཇེབས་རོལ་དབྱངས་མེད་པ་བཅས་ཀྱི་འཚོ་བ་དེ་ལས་ཐར་འདོད་ཆེན་པོ་ཡོད་ན། དེ་
ཡིས་ཡི་གེ་དང་པོ་དེ་ངག་ནས་ཤོད་ཐུབ་དུས། ལུས་ཡོངས་ལ་གློག་རྒྱུན་བཞིན་དུ་ཁྱབ་པའི་སྤྲོ་
སྣང་ཚད་ལས་འདས་པ་དེ་ནི་བརྗེད་ཐབས་ཡེ་ནས་མེད། ངེད་ཀྱིས་རེ་བས་ཁེངས་པའི་བསམ་
པ་ཅི་འདྲ་བ་ཞིག་བཅངས་ནས་རྩེད་ཆས་དང་། རྡོ་དང་། ལྗོན་ཤིང་དང་། བྱ་བྱེའུ་ཡི་རིགས་
དང་། གཏམ་སྨྲ་མི་ཤེས་པའི་སྲོག་ཆགས་བཅས་ལ་གཏམ་སྨྲས་པ་ནི་མྱོང་ཚོར་དེ་འདྲ་ཡོད་
པའི་སྐྱེ་བོ་ཁོ་ནས་ཤེས། གཅུང་མོས་ངེད་ཀྱི་འབོད་བརྡ་ཉན་ཤེས་པ་དང་། ཁྱི་གུ་དེ་ཚོས་ངེད་
ཀྱི་བཀའ་རྒྱར་ཉན་དུས། ངེད་ཀྱི་སེམས་ལ་དགའ་ཚོར་ཇི་ཙམ་ཡོང་བ་ཡང་སྐྱེ་བོ་དེ་འདྲ་ཁོ་
ནས་རྟོགས་པར་ནུས། ད་ཆ་ངེད་ཀྱིས་གཤོག་པ་ལྡན་པའི་ངག་ལ་བརྟེན་ནས་གཏམ་སྨྲ་ཆོག་
པས། སྐད་སྒྱུར་བྱེད་མཁན་མི་དགོས་པར་སྟབས་ཤིན་ཏུ་བདེ་བ་དེ་ནི་སྨྲ་བརྗོད་ལས་འདས་
ཤིང་། ངེད་ཀྱིས་བསམ་གཞིགས་བྱེད་ཀྱིན་གཏམ་སྨྲ་ཆོག དེ་སྔ་སོར་མོར་བརྟེན་ནས་བརྡ་
སྤྲོད་དགོས་དུས་དེ་འདྲ་བྱེད་ཐབས་ཡེ་ནས་མེད།
འོན་ཏེ་ཡུན་ཐུང་དེ་འདྲ་ཞིག་གི་ནང་ལ་ངེད་ཀྱིས་གཏམ་སྨྲ་ཤེས་བདེན་རེད་སྙམ་དུ་
ཁྱེད་ནས་ཅིས་ཀྱང་མ་དགོངས་མཛོད། དེ་ཡང་ངེད་ཀྱིས་ད་ལྟ་གཏམ་སྨྲ་བའི་རྩ་བའི་གནད་
འགག་ཁ་ཤས་ཤེས་པ་ཙམ་ཞིག་རང་ངོ་། །ངེད་ཀྱིས་སྨྲས་པའི་གཏམ་དག་སྲས་མོ་ཧྥུ་ལེར་
ལགས་དང་གཅུང་མོས་རྟོགས་ཐུབ་པ་ལས། གཞན་གྱིས་ནི་དེའི་ཁྲོད་ཀྱི་ཆེས་ཉུང་ཤས་ཙམ་
ལས་གོ་མི་ཐུབ་པ་དང་། ངེད་ཀྱིས་རྩ་བའི་གནད་འགག་ཤེས་རྗེས་གཞན་གྱི་རོགས་རམ་མི་
དགོས་པར་གཏམ་གང་འདོད་དུ་སྨྲ་ཤེས་པ་ཞིག་ཀྱང་མིན་པར། སྲས་མོ་སཱ་ལི་ཧྥཎ་ལགས་
ཀྱིས་གྲུབ་འབྲས་གཟེངས་སུ་ཐོན་པའི་ཁྲིད་སྟོན་དང་འབད་འབུངས་ལྷོད་མེད་གནང་བའི་
འོག་ཏུ། ངེད་ཀྱིས་གཞི་ནས་ག་ལེར་གཞན་དང་གཏམ་གླེང་གང་འདོད་དུ་བྱེད་ཤེས་པར་གྱུར་
པ་རེད། ཐོག་མའི་དུས་སུ་ངེད་ཀྱིས་ནམ་ཉིན་མེད་པར་སྦྱངས་པས། ངེད་དང་མཛའ་འབྲེལ་
ཟབ་ཤོས་ཡིན་པ་ཁ་ཤས་ཀྱིས་གཞི་ནས་ངེད་ཀྱིས་སྨྲས་པའི་གཏམ་གྱི་དོན་རྟོགས་པ་དང་། དེ་
རྗེས་སྲས་མོ་སཱ་ལི་ཧྥཎ་ལགས་ཀྱི་རོགས་རམ་འོག་ལ། ངེད་ཀྱིས་ཡི་གེ་རེ་རེ་བཞིན་གྱི་སྒྲ་
དག་པོ་འདོན་རྒྱུ་ཡང་ནས་ཡང་དུ་སྦྱངས་ཤིང་། སྒྲ་སྣ་ཚོགས་གང་དགར་སྡེབ་ཚུལ་བར་མེད་
སྦྱངས་པ་ཡིན་ལ། ད་ལྟའི་དུས་སུ་ཡང་ཁོང་གིས་ཉིན་ལྟར་ངེད་ཀྱི་སྒྲ་འདོན་སྟངས་མ་དག་པ་
དེ་ཚོར་དག་བཅོས་གནང་དང་གནང་མུས་ལགས།
དེ་ནི་དཀའ་ཁག་ཅི་འདྲ་ཞིག་ཡིན་ཚུལ་དེ་འོན་པར་སྐད་ཆ་སློབ་མཁན་ཚང་མས་
མཁྱེན་པར་ནུས་ཏེ། ངེད་ཀྱིས་ངལ་བ་ཅི་འདྲ་ཞིག་ཁྱད་བསད་བྱེད་དགོས་པ་ཡང་དེ་དག་
གིས་མཁྱེན་པར་ནུས། ངེད་ཀྱིས་སོར་མོའི་འདུ་བྱེད་ཁོ་ནར་བརྟེན་ནས་སྲས་མོ་སཱ་ལི་ཧྥཎ་
ལགས་ཀྱི་ཞལ་མཆུར་དཔྱད་ཞིབ་བྱེད་པ་སྟེ། ངེད་ཀྱིས་རེག་པའི་ཚོར་ཤེས་ཁོ་ནར་བརྟེན་
ནས་ཁོང་གི་མགྲིན་པ་འདར་ཚུལ་དང་། ཞལ་མཆུའི་འགུལ་སྟངས་དང་། བཞིན་གྱི་ཉམས་
འགྱུར་བཅས་ཤེས་ཀྱི་ཡོད་ལ། དེ་ནི་གནད་ལ་འཁེལ་པོ་ཞིག་ཡོང་བ་ཤིན་ཏུ་དཀའ། གནས་
ཚུལ་དེ་འདྲ་དང་འཕྲད་དུས་སྒྲ་དག་པོ་འདོན་མི་ཐུབ་པའི་ཚིག་དང་བརྗོད་པ་དེ་ཚོ་ངེད་ཀྱིས་
ཨ་ན་ཨུ་ཚུགས་ཀྱིས་ཡང་ནས་ཡང་དུ་ཐེངས་མང་ལ་སྦྱོང་གི་ཡོད་ལ། སྐབས་རེར་སྒྲ་འདོན་
སྟངས་ཡོངས་སུ་འགྲིག་བཞག་སྙམ་པ་ཞིག་མ་བྱུང་གི་བར་དུ་སྦྱོང་ཐེངས་གཅིག་རང་ལ་ཆུ་
ཚོད་ཁ་ཤས་རེ་སྦྱོང་གི་ཡོད། ངེད་ཀྱི་ལས་འགན་ནི་ཡང་ནས་ཡང་དུ་སྦྱོང་རྒྱུ་དེ་རང་རེད།
ཕམ་ཉེས་བྱུང་བའམ་ངལ་བས་དུབ་ཚེ་ངེད་རང་ཕྱིར་བཤོལ་ཁོ་ན་བྱེད་འདོད་མོད། ད་དུང་
རྒྱུན་འཁྱོངས་ཡུད་ཙམ་བྱས་ན་སྒྲ་དག་པར་འདོན་ཐུབ་ཅིང་། ངེད་ཀྱིས་དགའ་གུས་ཞུ་ཡུལ་
དག་གིས་ངེད་ལ་ཡར་རྒྱས་བྱུང་ཚུལ་གཟིགས་པར་འགྱུར་རོ་བསམ་མ་ཉིད་ལ་ངེད་ཀྱི་སྙིང་
སྟོབས་འཕེལ་གྱི་འདུག་ལ། ངེད་ལ་ལེགས་འགྲུབ་བྱུང་བ་དེས་ཁོང་ཅག་གི་འཛུམ་མདངས་
རྒྱས་པར་བྱེད་པ་ངེད་ཀྱིས་མཐོང་འདོད་ཤིན་ཏུ་ནས་ཆེའོ། །
གཅུང་མོ་ཆུང་ཆུང་གིས་ངེད་ཀྱིས་སྨྲས་པའི་གཏམ་རྟོགས་པར་འགྱུར་རོ་སྙམ་པ་དེ་ངེད་
རང་དཀའ་ངལ་ཐམས་ཅད་ལས་རྣམ་པར་རྒྱལ་བར་སྐུལ་བྱེད་ཀྱི་དད་སེམས་བརྟན་པོར་གྱུར།
ངེད་ཀྱིས་རྟག་པར་ཡིད་དགའ་བདེས་རབ་ཏུ་མྱོས་བཞིན་དུ་ད་ཆ་ངེད་རང་ངག་ལྐུགས་མིན་
ནོ་ཞེས་སུ་ཡང་ནས་ཡང་དུ་ཤོད་ཀྱི་ཡོད། ངེད་ཀྱིས་གང་དགའ་གང་སྐྱིད་ངང་སྐྱེད་མ་དང་
གཏམ་གླེང་ཐུབ་ནས། ཁོང་གི་ཞལ་ལས་གསུངས་པའི་བརྡ་དོན་ལ་གོ་བ་ལོན་པར་འགྱུར་རོ་
སྙམ་པ་དེ་ཡིད་ལ་འཆར་མ་ཉིད་དུ་དཀའ་ངལ་ལས་རྣམ་པར་རྒྱལ་བར་བྱེད་པའི་ཡིད་ཆེས་
ཀྱིས་ཁེངས་པར་གྱུར། ངག་ནས་གཏམ་སྨྲ་དུས་སོར་མོའི་བརྡ་ལ་བརྟེན་པ་ལས་ཆེས་ཆེར་
སླ་བ་ཡོད་པ་དེར་ངེད་རང་ཧང་སངས་ལ། ད་ཆ་ངེད་ཀྱིས་ལག་བརྡའི་ཡི་གེར་བརྟེན་ནས་
གཏམ་སྨྲ་བཞིན་མེད། འོན་ཏེ་ངེད་ཀྱིས་སྲས་མོ་སཱ་ལི་ཧྥཎ་ལགས་དང་དེ་མིན་གྲོགས་བཟང་
གཞན་དག་འགའ་དང་གཏམ་གླེང་བྱེད་དུས། སྔར་བཞིན་ལག་བརྡའི་ཡི་གེར་བརྟེན་བཞིན་
ཡོད་དེ། ཁ་ནས་ཀློག་པ་དང་བསྡུར་ན། ལག་བརྡའི་ཡི་གེ་སྟབས་བདེ་བ་ཡོད་པར་མ་ཟད།
ངེད་ཀྱིས་གོ་བ་ཡང་ལོན་མྱུར་བ་མཆིས།
མཚམས་འདིར་ངེད་ཚོ་འོན་ལོང་པས་སྤྱོད་པའི་ལག་བརྡའི་ཡི་གེའི་སྐོར་ལ་ངེད་ཀྱིས་
གསལ་བཤད་ཕྲན་བུ་ཞུ་དགོས་པར་སྣང༌། ངེད་ཚོར་རྒྱུས་མངའ་མེད་པ་དག་གིས་ལག་
བརྡའི་ཡི་གེ་ཞེས་པ་ཅི་ཡིན་ཧ་ལམ་མགོ་ཚོས་རྒྱུ་མ་རེད། མི་ཚོས་ངེད་ལ་གཏམ་གླིང་བྱེད་
དུས་འོན་པས་ཐུན་མོང་གིས་སྤྱོད་པའི་བྱ་ཐབས་སྤྱོད་ཀྱི་ཡོད་དེ། ལག་པ་གཅིག་གིས་ངེད་ཀྱི་
སྦར་མཐིལ་དུ་མིང་ཚིག་དང་བརྗོད་པ་བྲིས་ནས་ངེད་ལ་དཔེ་དེབ་ཀློག་པའམ་ཡང་ན་ངེད་
དང་གཏམ་གླེང་བྱེད་པ་རེད། དེ་དུས་གཏམ་སྨྲ་མཁན་གྱི་ལག་པའི་སྟེང་དུ་ངེད་ཀྱིས་ལག་པ་
ཡང་མོར་བཞག་ན། གཅིག་ནས་དེའི་སོར་མོ་འགུལ་བར་འགོག་རྐྱེན་མི་བཟོ་བ་དང་། གཉིས་
ནས་དེའི་སོར་མོའི་འགུལ་སྟངས་ཤིན་ཏུ་ལས་སླ་པོར་ཚོར་ཐུབ་ཅིང་། མི་ཚོས་དཔེ་དེབ་ཀློག་
པ་ནང་བཞིན་ངེད་ཀྱིས་ཡིག་འབྲུ་རེ་རེ་ཙམ་མ་ཡིན་པར། མིང་ཚིག་རེ་རེ་བྱས་ནས་ཚོར་
ཐུབ་ཀྱི་ཡོད། ངེད་དང་གཏམ་གླེང་བྱེད་མཁན་དེ་ཚོས་སོར་མོ་རྟག་པར་འགུལ་བས། དེ་ཚོའི་
སོར་མོ་བདེ་ལྕག་འཁྱུག་ལ་ཐགས་ཐོགས་མེད་ཅིང་། ཁ་ཤས་ཡི་གེ་སྦྱོར་འབྲི་ཤིན་ཏུ་མགྱོགས་
པ་ནི་ལྕགས་པར་གྱི་རྩལ་ལ་རབ་ཏུ་བྱང་བ་ཞིག་གིས་ལྕགས་པར་རྒྱག་པ་ལྟར་དུ་སྣང་། གཞན་
གྱིས་ཡི་གེ་འབྲི་བ་དང་འདྲ་བར་ངེད་ཀྱིས་སྦྱོར་འབྲི་བྱ་རྒྱུར་བྱང་བར་གྱུར་རྗེས། དེ་ལྟར་སྦྱོར་
འབྲི་བྱེད་པར་རང་བཞིན་གྱིས་ཐལ་གྱི་འདུག་གོ །
ངེད་རང་ངག་སྒོ་ཕྱེ་ནས་གཏམ་སྨྲ་ཐུབ་སོང་དུས། ངང་སྒུག་བྱེད་ལོང་མེད་པར་མྱུར་
དུ་ཁྱིམ་ལ་ལོག་པར་བྲེལ། ཆེས་ཆེར་བདེ་སྐྱིད་ལྡན་པའི་དུས་འདི་ཤར་མ་ཐག ངེད་རང་
ཁྱིམ་ལ་ལོག་པའི་ལམ་ལ་ཞུགས་པ་ཡིན། ལམ་བར་དུ་ངེད་ཀྱིས་སྲས་མོ་སཱ་ལི་ཧྥཎ་ལགས་
དང་སྐད་ཆ་ཤོད་རེས་བྱེད་མཚམས་གཏན་ནས་མ་བཞག་པ་དེ་ནི་ངེད་རང་གཏམ་སྨྲ་འདོད་
ལངས་ཐག་ཆོད་པས་མ་ཡིན་པར། ངེད་ཀྱིས་གོ་སྐབས་ཡོད་ཚད་བཟུང་ནས་ངེད་ཀྱི་གཏམ་
སྨྲ་ནུས་གོང་མཐོར་གཏོང་ཕྱིར་ཡིན། དེ་ལྟར་གོ་མེད་ཚོར་མེད་ངང་ལ་མེ་འཁོར་དཱ་སི་ཁམ་
བྷི་ཡ་འབབ་ཚུགས་ལ་འབྱོར་བ་དང་། ཁྱིམ་མི་ཚང་མ་འབབ་ཚུགས་ཀྱི་སྟེགས་བུའི་སྟེང་
དུ་ངེད་ཚོ་བསུ་བར་ཕེབས་ནས་གདའ། མེ་འཁོར་ནས་བབས་མ་ཉིད་ལ་སྐྱེད་མས་ངེད་རང་
སྐུ་པང་ལ་བཏབ་ཅིང་། སྐུ་ལུས་ཧྲིལ་པོ་འཁྲུག་འཁྲུག་ཏུ་འདར་བཞིན་ཐུགས་མཉེས་དྲགས་
ནས་བཀའ་མོལ་ཚིག་གཅིག་ཀྱང་གསུང་མི་ཐུབ་པར། ངེད་ཀྱིས་སྨྲས་པའི་ཚིག་འབྲུ་རེ་རེ་
བཞིན་གྱི་སྒྲ་ལ་ཐུགས་རྩེ་གཅིག་ཏུ་གསན་ནས་བཞུགས་པ་དང་། གཅུང་མོ་ཆུང་ཆུང་མེལ་
དྷེ་རོད་ཊེས་ངེད་ཀྱི་ལག་པ་ནས་བཟུང་ཞིང་། ངེད་ལ་མཆུ་སྒྲོས་ཡང་ཡང་སྦྱོར་བཞིན་དགའ་
ནས་ས་མཆོང་གནམ་མཆོང་བྱེད་མཚམས་མི་འཇོག་ལ། པ་ལགས་ནི་འཁྲིས་སུ་བཀའ་མོལ་
ཚིག་གཅིག་ཀྱང་མ་གསུངས་པར་བཞེངས་ནས་བཞུགས་མོད། བྱམས་བརྩེ་ལྡན་པའི་ཞལ་
རས་ལས་རབ་ཏུ་དགྱེས་པའི་རྣམ་འགྱུར་མངོན་བཞིན་མཆིས། ད་ལྟའི་དུས་སུ་ཡང་ངེད་ཀྱིས་
གནས་ཚུལ་དེ་དྲན་མ་ཉིད་ལ་མིག་ནང་དགའ་སྤྲོའི་མཆི་ཞགས་དབང་མེད་དུ་འཁོར་འདུག་
ལ། དེ་ནི་ཨེ་སད་ཡ (ཡེ་ཤུའི་ཆོས་ལུགས་ཀྱི་དམ་པའི་མདོ་ཞེས་པའི་གསུང་རབ་ནང་
འཁོད་པའི་མི་སྣ་སྟེ། ཧེབ་ལའི་ཡི་ལུང་སྟོན་མཁན་ཆེན་ཞིག་གོ།) ཡིས། རི་བོའི་ཚོགས་
ཀྱིས་མཉམ་གླུ་ལེན་ལ། ལྗོན་ཤིང་ཡོངས་ཀྱིས་ཐལ་མོ་རྡེབ་བཞིན་དགའ་འབོད་ཞུ་བར་འགྱུར།
ཞེས་སུ་ལུང་བསྟན་མཛད་པ་དེ་ཉིད་ངེད་རང་གི་ཐོག་ཏུ་མངོན་སུམ་ལ་གྱུར་པ་ཞིག་རང་ངོ་། །

ལེའུ་བཅུ་བཞི་པ།
བད་ཀྱི་དབང་ཕྱུག་ཅེས་པའི་ཀླན་ཀ

དེ་ཉིན་གྱི་དགོང་མོར། ངེད་ཀྱིས་ཉལ་ཁྲིའི་སྟེང་དུ་མགོ་བོ་བཏུམས་
ནས་ངུ་འབོད་ཆེན་པོ་བྱས་པ་ཡིན། ངེད་ལྟར་སེམས་སྡུག་ཆེན་པོ་དེ་འདྲ་
བྱས་ནས་ངུ་མཁན་གྱི་ཕྲུ་གུ་ཞིག་ཧ་ལམ་ཤིན་ཏུ་ཉུང་ཉུང་ཡིན་རྒྱུ་རེད།
ངེད་ཀྱི་ལུས་ཡོངས་ལ་གྲང་ཤུམ་རྒྱག་པ་དང་། ཡིད་ལ་ད་ནི་ངེད་རང་ཕྱི་
ཉིན་གྱི་ཞོགས་པ་བར་དུ་ཡང་འཁྱོལ་དཀའོ་སྙམ། དེ་ལྟར་དྲན་ཚེ་ངེད་ཀྱི་
སེམས་ནི་དེ་ལས་ལྡོག་སྟེ་ཞི་ལྷོད་ལ་བབས་སོང་། ད་ལྟ་ཕྱིར་དྲན་བྱེད་དུས།
གལ་སྲིད་གོ་འཛོལ་དེ་ཀོ་དེ་དུས་མ་བྱུང་བར། ངེད་རང་ལོ་ན་ཆེ་ཙམཙམ་ལ་
སོན་དུས་བྱུང་བ་ཡིན་ན། དེ་ཡིས་ངེད་རང་རྩད་ནས་འཇོམས་པར་བྱེད་ཀྱང་
སྲིད།
སྤྱི་ལོ1892ལོར། སྔོ་བསངས་གཡའ་དག་ནམ་མཁའ་དང་འདྲ་བའི་ངེད་ཀྱི་བྱིས་པའི་
དུས་ཀྱི་འཚོ་བ་དེ་མི་འདོད་སྤྲིན་ནག་ཅིག་གིས་བསྒྲིབས་སོང་། དེ་ཡིས་རྐྱེན་པས་ངེད་རང
སེམས་སྡུག་གིས་རབ་ཏུ་གདུངས་ཤིང་། སྡུག་བསྔལ་དང་། སེམས་ཁྲལ་དང་། འཇིགས་
སྣང་བཅས་ཀྱིས་ཡུན་རིང་མནར་ནས་དཔེ་དེབ་ཀློག་འདོད་ཀྱང་མེད་པར་གྱུར་ལ། འཇིགས་
རུང་ཉིན་མོ་དེ་དག་དྲན་རིམ་བཞིན་དུ་ཐ་ན་ད་ལྟའི་དུས་སུ་ཡང་། ངེད་རང་ད་དུང་དངངས་
འདར་ཤོར་བཞིན་གདའ།
དེ་ཡང་ངེད་ཀྱིས་མགོ་བརྗོད་ལ་བད་ཀྱི་དབང་ཕྱུག་ཅེས་སུ་འཁོད་པའི་སྒྲུང་ཐུང་ཞིག་
བྲིས་ནས་ཕར་ཀིཎ་སི་ལོང་བའི་སློབ་གྲྭའི་སྐུ་ཞབས་ཨ་ཎག་ཎོ་སི་ལགས་ལ་བསྐུར་བ་དེས་
རྙོག་དྲ་བསླངས་པ་རེད། གནས་ཚུལ་དེ་ཁ་གསལ་པོ་ཞིག་ཡོང་ཆེད། ངེད་ཀྱིས་རེ་རེ་བཞིན་
དུ་མགོ་ནས་བརྗོད་དགོས་པར་སྣང་ལ། ངེད་རང་དང་སྲས་མོ་སཱ་ལི་ཧྥཎ་ལགས་ལ་ཤན་འབྱེད་
དྲང་པོ་ཞིག་ཡོང་བ་བྱེད་ཆེད། དེ་བས་དངོས་དོན་གསལ་པོར་མི་བརྗོད་ཐབས་མེད་ལགས།
ངེད་རང་གཏམ་སྨྲ་ཤེས་རྗེས་ཀྱི་སྟོན་ཁ་དང་པོ་དེར་ངེད་ཀྱིས་ཁྱིམ་དུ་སྒྲུང་གཏམ་དེ་བྲིས་
པ་ཡིན། ལོ་དེའི་སྟོན་ཁར། ངེད་ཚོ་རི་སྟེང་དུ་ལོ་གཞན་དག་གང་ཞིག་ལས་ཀྱང་ཡུན་རིང་
བར་བསྡད་པ་དང་། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་སྟོན་མཇུག་གི་ཤིང་ལོ་སྙིང་རྗེ་
པོ་ཇི་འདྲ་ཡོད་ལུགས་རྟག་པར་གསུངས་བྱུང་། དེ་ཡང་ངེད་ལ་དེ་སྔ་གཞན་གྱིས་རྩོམ་ཞིག་
བཀླགས་པ་དེ་གོ་མེད་ཚོར་མེད་ངང་བློ་ལ་ངེས་ནས་ཡོད་པ་དང་། ད་ཆ་སྲས་མོ་སཱ་ལི་ཧྥཎ་
ལགས་ཀྱིས་དེ་ལྟར་གསུངས་པ་དེས་སྒྲུང་གཏམ་དེ་ཡང་བསྐྱར་དྲན་གསོ་བསླངས་པ་ཡིན་ཡང་
སྲིད་དེ། གང་ལྟར་དེ་དུས་ངེད་རང་གི་ཡིད་ལ་སོ་སོས་སྒྲུང་གཏམ་ཞིག་རྩོམ་པའི་སྣང་བ་ཁོ་
ན་འཆར་ལ། དེ་ཉིད་རྗེས་སུ་མི་བརྗེད་པ་བྱ་ཕྱིར་ཡི་གེར་འགོད་འདོད་ཤིན་ཏུ་ཆེ། ངེད་རང་
རིག་པའི་ཆུ་མིག་རྡོལ་བར་བྱས་ནས། ཚིག་ཕྲེང་སྟོང་ཕྲག་མང་པོ་ཚེགས་མེད་དུ་བྲིས་ནས།
རྩོམ་འབྲི་བའི་སྤྲོ་སྣང་གི་དབྱིངས་ལ་ཡོངས་སུ་ཚུད་པ་དང་། ཚིག་སྦྱོར་ཚུལ་ལ་མཁས་པའི་
ངག་གི་དཔལ་དང་། གསོན་ཉམས་དོད་པའི་གཟུགས་བརྙན་ཚང་མ་ལོང་བས་སྤྱོད་པའི་བྷོ་
རོད་ལེ་ཤོག་གླེགས་ཀྱི་སྟེང་དུ་བྲིས་པ་ཡིན། ད་ལྟ། གལ་ཏེ་རྩོམ་གྱི་ཡིད་འཆར་གང་ཞིག་ངེད་
ཀྱི་བློ་ལ་རང་ཤུགས་ཀྱིས་འཕྱུར་ཡོང་ན། དེ་ནི་ངེད་རང་གིས་དྲན་པ་ཞིག་མ་ཡིན་པར། མི་
གཞན་གྱི་ས་ནས་བསྒྲུགས་ཡོང་བ་ཞིག་རེད་ཅེས་ཁ་ཚོན་གཅོད་ཐུབ་མོད། འོན་ཏེ་སྐབས་དེ་
དུས་སུ་ངེད་ཀྱིས་དཔེ་དེབ་ཀློག་པ་དང་ཤེས་བྱའི་སྙིང་བཅུད་བསྡུ་ལེན་བྱེད་རྒྱུ་ཁོ་ན་གཙོ་བོར་
འཇོག་པ་ལས། དཔེ་དེབ་དེ་ཚོ་སུ་ཡིས་མཛད་མིན་ལ་སྣང་འཇོག་ཡེ་ནས་བྱས་མ་མྱོང་། ཐ་ན་
ད་ལྟའི་དུས་སུ་ཡང་གང་དག་ངེད་རང་གིས་དྲན་པ་དང་། གང་དག་མི་གཞན་གྱིས་དཔེ་དེབ་
ཀྱི་ནང་དུ་སྔོན་ནས་བྲིས་ཡོད་པ་ངེད་ཀྱིས་གསལ་བོར་དབྱེ་མི་ནུས། དེ་ནི་ངེད་ཀྱི་བྱ་དངོས་
ཀྱི་བག་ཆགས་མང་ཆེ་བ་མི་གཞན་གྱི་མིག་དང་རྣ་ལ་བརྟེན་ནས་བྱུང་བའི་རྐྱེན་གྱིས་ཡིན་སྲིད་
སྙམ་དུ་ངེད་རང་སེམས་སོ། །
སྒྲུང་གཏམ་བྲིས་ཟིན་རྗེས། ངེད་ཀྱིས་རྒན་ལགས་ལ་སྙན་འབུལ་ཞུས་པ་ཡིན། སྒྲུང་
གཏམ་གྱི་དུམ་བུ་སྙན་འཇེབས་ཡིད་འཕྲོག་ངོ་མཚར་ཅན་དག་ཀློག་དུས། ངེད་རང་སྤྲོ་སྣང་
རབ་ཏུ་འཕེལ་ཚུལ་ད་ལྟ་ཡང་གསལ་གསལ་ཐིང་ཐིང་དྲན་བཞིན་མཆིས། ཡི་གེ་གང་ཞིག་
གི་སྒྲ་འདོན་སྟངས་ཡོ་བསྲང་གནང་ཕྱིར་རྒན་ལགས་ཀྱིས་ངེད་ཀྱི་གྱེར་འདོན་བྱེད་མཚམས་
གཅོད་དུས་ངེད་ནི་སུན་སྣང་གཏིང་ནས་སྐྱེས། དགོང་ཟས་ཟོས་རྗེས། ངེད་ཀྱིས་ཁྱིམ་མི་ཚང་
མའི་དྲུང་དུ་སྒྲུང་གཏམ་དེ་བཀླགས་པས། ངེད་ཀྱིས་ཡག་པོ་དེ་འདྲ་བྲིས་པ་ནི་ཁོང་རྣམས་ཀྱི་
བསམ་ཡུལ་ལས་འདས་ནས་ཚང་མ་ཧང་སངས་ཐག་ཆོད་ལ། སྒྲུང་གཏམ་དེ་ངེད་ཀྱིས་དཔེ་
དེབ་གཞན་དག་གི་ནང་ནས་མཐོང་མྱོང་བ་མ་རེད་དམ་ཞེས་འདྲི་མཁན་བྱུང་།
སྒྲུང་གཏམ་དེ་སུས་ངེད་ལ་བཀླགས་མྱོང་བ་ངེད་ཀྱིས་རྩ་བ་ནས་མ་དྲན་པས། དྲི་བ་དེ་
ལ་ངེད་རང་ཧང་སངས་ཐག་ཆོད་ལ། ངེད་ཀྱིས། མ་རེད། ངེད་རང་སོ་སོས་གསར་རྩོམ་བྱས་
པ་ཡིན། སྒྲུང་གཏམ་འདི་ནི་སྐུ་ཞབས་ཨ་ཎག་ཎོ་སི་ལགས་ལ་སྐྱེས་སུ་འབུལ་ཕྱིར་བརྩམས་པ་
ཞིག་ཡིན། ཞེས་ལན་ལམ་སེང་བཏབ་པ་ཡིན།
དེ་ནས་ངེད་ཀྱིས་སྒྲུང་གཏམ་དེ་གཙང་མར་བཤུས་ནས་སྐུ་ཞབས་ཨ་ཎག་ཎོ་སི་ལགས་ལ་
བསྐུར་ཏེ། ཁོང་གི་འཁྲུངས་སྐར་ལ་བཀྲ་ཤིས་བདེ་ལེགས་ཞུས་པ་ཡིན། སྒྲུང་གཏམ་དེའི་ཐོག་
མའི་མིང་ལ་སྟོན་ལོ་ཞེས་བཏགས་པ་བཤུ་འབྲི་བྱེད་དུས་གཞན་གྱི་བསམ་འཆར་ལ་གཞིགས་
ནས་བད་ཀྱི་དབང་ཕྱུག་ཅེས་པར་བཅོས། ངེད་ཀྱིས་ཡིད་སེམས་དགའ་བདེས་ཁེངས་བཞིན་་
དེ་ཉིད་བསྐུར་བར་སྦྲག་ཁང་ལ་ངོ་བསྐྱོད་བྱས་པ་ཡིན། འཁྲུངས་སྐར་གྱི་འབུལ་རྟེན་དེ་ཡིས་
ངེད་ལ་རྙོག་དྲ་ཚབས་ཆེན་དེ་འདྲ་བསླངས་ཡོང་བསམས་པ་ནི་ངེད་ཀྱི་ཉལ་བའི་རྨི་ལམ་དུ་
ཡང་ཡོང་མ་མྱོང་།
སྐུ་ཞབས་ཨ་ཎག་ཎོ་སི་ལགས་ཀྱིས་སྒྲུང་གཏམ་དེ་ལ་ཧ་ཅང་མཉེས་པོ་གནང་ཞིང་། ཁོང་
གིས་དེ་ཕར་ཀི ཎ་སི་ལོང་བའི་སློབ་གྲྭའི་གསར་འགྱུར་དུས་དེབ་ཀྱི་ཐོག་ཏུ་བཀོད་གནང་བ་
དེས། ངེད་རང་རློམ་སེམས་ང་རྒྱལ་གྱི་རྩེ་མོར་སོན་ན་ཡང་། དེ་ནས་མི་རིང་བར་དགའ་སྤྲོའི་
ཡང་རྩེ་དེ་ནས་མར་ལ་ལྷུང་སོང་། དེ་ཡང་ངེད་རང་བྷོ་སི་ཏོཎ་ལ་འབྱོར་ནས་ཡུན་རིང་མ་
སོང་བར། ནང་དོན་དང་ཁ་བྱང་གཉིས་ཀ་ངེད་ཀྱིས་བྲིས་པའི་སྒྲུང་གཏམ་དེ་དང་ཤིན་ཏུ་འདྲ་
བའི་སྒྲུང་གཏམ་གཞན་ཞིག་ཡོད་པ་ཧ་གོ་མཁན་བྱུང་འདུག་ལ། སྒྲུང་གཏམ་དེའི་ཁ་བྱང་ལ་
བད་ལྷ་ཟེར་བ་དེ་ནི་ངེད་རང་འཇིག་རྟེན་མི་ཡུལ་དུ་མ་སླེབས་པའི་གོང་ནས་སྲས་མོ་མར་གྷ་
རོད་ཋIགཎ་བྷིད་ལགས་ཀྱིས་བརྩམས་ཏེ། བྱེའུ་ཆུང་དང་དེ་ཡི་མཛའ་བོ་ཞེས་པའི་རྩོམ་ཡིག་
ཕྱོགས་བསྒྲིགས་ཤིག་ནང་བསྡུ་སྒྲིག་བྱས་ཡོད་པ་རེད། སྒྲུང་གཏམ་དེ་གཉིས་ཀྱི་ཚིག་དོན་
གང་ཐད་ནས་ཤིན་ཏུ་འདྲ་བར་བརྟེན། ངེད་ཀྱིས་སྲས་མོ་གཎ་བྷིད་ལགས་ཀྱི་སྒྲུང་གཏམ་དེ་
བཀླགས་མྱོང་བར་མ་ཟད། སྒྲུང་གཏམ་དེ་ནས་བརྐུ་བཤུས་བྱས་པ་ཞིག་རེད་ཅེས་ཤོད་མཁན་
བྱུང་བ་རེད། ཐོག་མའི་དུས་སུ་ངེད་ཀྱིས་གནད་དོན་དེ་ཡི་ངོ་བོ་མ་ཤེས་ཀྱང་། རྗེས་སུ་དེ
ཤེས་ཚེ་བསམ་ཡུལ་ལས་འདས་པ་དང་། སེམས་སྡུག་ཚད་ལས་འདས་པ་བྱུང་ཞིང་། ཕྲུ་གུ་
སུས་ཀྱང་མྱོང་མ་མྱངས་བའི་སྡུག་བསྔལ་ཞིག་ངེད་ཀྱིས་མྱོང་དགོས་བྱུང་། ངེད་ཀྱིས་སོ་སོའི་
ངོ་གདོང་སྐྱུག་བྲོ་པོ་བཟོས་པར་མ་ཟད། ངེད་རང་གི་མོས་གུས་ཆེ་ཤོས་ཞུ་ཡུལ་དེ་དག་ཀྱང་
གཞན་གྱི་དོགས་པ་བྱ་ཡུལ་ལ་བསྐྱལ་པ་རེད། ད་འདི་ཡང་སྙིང་ཅི་ཞིག་བྱས་སམ་སྙམ་དུ་
ངེད་ཀྱིས་བསམ་བློ་དྲུག་གསུམ་བཅོ་བརྒྱད་བཏང་བ་དང་། བློ་རྩེ་ཉི་ཤུ་རྩ་ལྔ་བསྐོར་ལ། ངེད་
ཀྱིས་བད་ཀྱི་དབང་ཕྱུག་ཅེས་པའི་སྒྲུང་གཏམ་འདི་མ་བྲིས་གོང་ལ་བད་ཀྱི་སྐོར་བྲིས་པའི་
རྩོམ་མམ་ཡང་ན་དཔེ་དེབ་ལ་སོགས་པ་དེ་འདྲ་བལྟས་མྱོང་ཡོད་མེད་ཕྱིར་དྲན་ཅི་ཐུབ་བྱས་
ཀྱང་། དེ་འདྲའི་དཔེ་དེབ་ལྟ་མྱོང་བ་ཞིག་རྩ་བ་ནས་དྲན་གྱི་མི་འདུག་གོ།ངེད་ལ་རྗེག་ཧྥུ་རོ་
སི་ཐེའ (Frostསྟེ། དབྱིན་ཡིག་གི་ནང་དུ་བ་མོ་ཞེས་པ་དང་སྒྲ་མཚུངས་པའོ།།) སྐོར་ཤོད་
མཁན་ཞིག་ཡོང་མྱོང་བ་རབ་རིབ་ཙམ་ཞིག་དྲན་ལ། གང་དེས་ཕྲུ་གུ་ཚོར་སྙན་ངག་ཅིག་བྲིས་
མྱོང་བ་དེའི་ཁ་བྱང་ལ་བད་ཀྱི་ཐོ་ཅོའི་ཟློས་གར་ཞེས་ཡོད་ཚུལ་ཙམ་ཞིག་དྲན་ན་ཡང་། ངེད་
ཀྱིས་སྒྲུང་གཏམ་གྱི་ནང་དུ་སྙན་ངག་དེ་ལུང་འདྲེན་ནི་བྱས་མེད།
སྐུ་ཞབས་ཨ་ཎག་ཎོ་སི་ལགས་ཀྱིས་དོན་དེ་གནང་ཁག་པོ་ཞིག་གོ་དགོངས་ན་ཡང་། ཐོག་
མའི་དུས་སུ་ཁོང་གིས་སྔར་བཞིན་ངེད་ལ་ཡིད་ཆེས་དང་དྲང་པོ་དྲང་གཞག་གནང་བས། ད་
གཟོད་གཞི་ནས་ངེད་ཀྱི་སེམས་པའི་མཁའ་ལ་འཁྲིགས་པའི་སྤྲིན་ནག་གནས་སྐབས་ཕྱིར་སྐྲོད་
ཐུབ་ཙམ་བྱུང་། མི་རིང་བར་སློབ་གྲྭས་ཝ་ཧྲེང་ཐོན་གྱི་འཁྲུངས་སྐར་ལ་རྟེན་འབྲེལ་ཞུ་བའི་
བྱེད་སྒོ་སྤེལ་བ་དང་། སྐུ་ཞབས་ཨ་ཎག་ཎོ་སི་ལགས་ཐུགས་དགྱེས་ཕྱིར། ངེད་ཀྱིས་དགའ་
བའི་འཛུམ་མདངས་སྟོན་ཅི་ཐུབ་བྱས་ཤིང་། གཟབ་མཆོར་ལེགས་པར་སྤྲས་ཏེ་རྟེན་འབྲེལ་གྱི་
བྱེད་སྒོར་ཞུགས་པ་ཡིན།
སློབ་གྲོགས་བུ་མོ་ཚོས་འདྲ་འབག་གྱོན་པའི་ཟློས་གར་ཞིག་འཁྲབ་སྟོན་བྱས་པའི་ནང་དུ་
ངེད་ཀྱིས་ལོ་ཏོག་གི་ལྷ་མོ་འཁྲབ་པ་ཡིན། དེ་ཉིན་ངེད་ཀྱིས་གྱོན་གོས་ཤིན་ཏུ་སྙིང་རྗེ་བ་ཞིག་
གྱོན་པ་དང༌། མགོ་ལ་ཁ་དོག་རྣམ་བཀྲའི་སྟོན་ལོ་ལས་བཟོས་པའི་མེ་ཏོག་གི་ཕྲེང་བ་ཞིག་
བཏགས་ཤིང་། རྐང་ལག་གཉིས་ཀར་ཤིང་ཏོག་དང་ལོ་ཏོག་ཁེངས་པར་བཏགས་ཡོད་པ་དེ་
གསལ་པོར་དྲན་བཞིན་གདའ། འོན་ཏེ་འཁྲུག་ཆ་དོད་པའི་ཕྱི་ཡི་རྣམ་པ་ཁྲ་ཁྲ་ཆིལ་ཆིལ་དེ་
ལྟའི་འོག་ཏུ་ངེད་ཀྱི་སེམས་པའི་གཏིང་ན་སྐྱོ་སྣང་གིས་ཁེངས་ནས་གདའོ། །
རྟེན་འབྲེལ་གྱི་བྱེད་སྒོ་འཚོགས་ཁའི་སྔ་ནུབ་དེར། ཕར་ཀིཎ་སི་ལོང་བའི་སློབ་གྲྭའི་བཤེས་
གཉེན་མ་ཞིག་གིས་ངེད་ལ་སྒྲུང་གཏམ་དེའི་སྐོར་བཀའ་འདྲི་གནང་བྱུང་བར། ངེད་ཀྱིས་སྲས་
མོ་སཱ་ལི་ཧྥཎ་ལགས་ནས་དེ་སྔ་ངེད་ལ་རྗེག་ཧྥུ་རོ་སི་ཐེ་ལགས་དང་དེའི་ཕྱག་རྩོམ་རྨད་དུ་བྱུང་བ་
དེའི་སྐོར་གསུངས་མྱོང་ཟེ་ཞུས་པ་ཡིན། ངེད་ཀྱིས་དེ་སྐད་ཞུས་པ་ན། ཁོང་གིས་ཅི་ཡིན་འདི
ཡིན་མེད་པར་སྲས་མོ་གཎ་བྷིད་ལགས་ཀྱི་སྒྲུང་གཏམ་བད་ལྷ་ཞེས་པ་དེ་ངེད་ཀྱིས་བློ་ལ་ངེས་
ནས་ཡོད་བདེན་ཡིན་པར་ངོས་འཛིན་གནང་སོང་། ཁོང་གིས་གོ་བ་ལེན་སྟངས་ནོར་གནང་
སོང་ཟེ་ངེད་ཀྱིས་ཁོང་ལ་ཡང་ནས་ཡང་དུ་དག་སེལ་ཇི་ལྟར་ཞུས་ན་ཡང་། ཁོང་གིས་རང་གི་
བསྡོམས་ཚིག་ནོར་འཁྲུལ་ཅན་དེ་སྐུ་ཞབས་ཨ་ཎག་ཎོ་སི་ལགས་ལ་གསུངས་ནས་ཐལ།
རྣམ་ཀུན་ངེད་ལ་ཐུགས་ཧ་ཅང་བརྩེ་པོ་གནང་མཁན་སྐུ་ཞབས་ཨ་ཎག་ཎོ་སི་ལགས་ནི་
བཤེས་གཉེན་མ་དེ་ཡི་གསུང་ལ་ཐུགས་ཡིད་ཆེས་ནས། ངེད་ཀྱིས་ཁོང་ལ་མགོ་སྐོར་བཏང་
བའི་ངོས་འཛིན་གནང་ལ། ངེད་ཀྱིས་འགྲེལ་བཤད་ཇི་ལྟར་ཞུས་ན་ཡང་། ཁོང་གིས་ཡིད་
ཆེས་རྩ་བ་ནས་མ་གནང་བར། ངེད་དང་སྲས་མོ་སཱ་ལི་ཧྥཎ་ལགས་གཉིས་ཀྱིས་བསམ་བཞིན་
དུ་གཞན་གྱི་རྩོམ་ནས་བརྐུ་བཤུས་བྱས་ཏེ། ཁོང་གི་བསྔགས་བརྗོད་འཐོབ་ཐབས་བྱས་པའི་
ངོས་འཛིན་གནང་བའམ་མ་མཐར་ཡང་ཁོང་གི་ཐུགས་ལ་དེ་ལྟར་དགོངས་ནས་གདའ། དེ་
རྗེས་ཕར་ཀིཎ་སི་ལོང་བའི་སློབ་གྲྭའི་དགེ་རྒན་དང་ལས་བཟོ་པ་ལས་གྲུབ་པའི"ཁྲིམས་ར"
ཞིག་ཏུ་ངེད་རང་དྲི་བར་ལན་འདེབས་པར་བོས་བྱུང༌། ཁོང་རྣམས་ཀྱིས་སྲས་མོ་སཱ་ལི་ཧྥཎ་
ལགས་ངེད་དང་མཉམ་དུ་ཕེབས་སུ་བཅུག་མ་སོང་། “ཁྲིམས་རར”ཁོང་ཅག་གིས་ངེད་ལ་
བརྡ་འདེད་ཡང་ནས་ཡང་དུ་བཏང་བས། ངེད་ཀྱི་ཡིད་ལ་ཁོང་རྣམས་ཀྱིས་སྲས་མོ་གཎ་བྷིད་
ལགས་ཀྱི་སྒྲུང་གཏམ་བད་ལྷ་ཞེས་པ་དེའི་སྐོར་ངེད་ལ་ཤོད་མཁན་ཞིག་བྱུང་མྱོང་ཟེ་ངེད་རང་
ཁས་ལེན་དུ་བཙན་འཇུག་བྱེད་ཀྱིན་ཡོད་སྣང་འཆར། ཁོང་རྣམས་ཀྱིས་ངེད་ལ་ཡིད་ཆེས་སྤུ་
ཙམ་ཡང་མི་གནང་བ་ནི་དེ་ཚོས་བཏོན་པའི་དྲི་བ་ཀུན་ལས་ཚོར་ཐུབ་པར་མ་ཟད། སྐུ་ཞབས་
ཨ་ཎག་ཎོ་སི་ལགས་ཀྱིས་དགོངས་པ་ཚོམས་པའི་སྤྱན་མདངས་ཀྱིས་ངེད་ལ་གཟིགས་བཞིན་
ཡོད་པ་ཡང་ཚོར་བྱུང་། སྐབས་དེ་དུས་ཀྱི་ངེད་ཀྱི་ཚོར་སྣང་དེ་ནི་དངོས་གནས་སྨྲ་བརྗོད་ལལས་
འདས་པ་ཞིག་རང་ངོ་། །ངེད་ཀྱི་སྙིང་ཁ་ལང་ལིང་དུ་ལྡིང་བཞིན་ངག་དབ་དིབ་ཀྱི་སྒོ་ནས་དྲི་
བར་ལན་བཏབ་པ་ཡིན། མ་གཞི་དེ་ནི་འཇིགས་རུང་གོ་འཛོལ་ཚབས་ཆེན་ཞིག་རང་ཡིན་པ་
ངེད་ཀྱིས་ཤེས་ན་ཡང་། དེ་ཡིས་ངེད་ཀྱི་སེམས་གཏིང་གི་སྡུག་བསྔལ་ཞི་ཐབས་ཡེ་ནས་བྲལ།
བརྡ་འདེད་གཏོང་མཇུག་བསྒྲིལ་ནས་མཐའ་མར་ངེད་རང་ཁྱིམ་ལ་ལོག་ཆོག་དུས། ངེད་རང་
མགོ་ཡུ་འཁོར་ཞིང་འདྲེན་བྱེད་འཆོལ་ལ། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་སེམས་གསོ་
གནང་བར་ཕེབས་པ་དང་། མཛའ་ཉེ་ཚོས་ཀྱང་ངེད་ནི་ན་ཆུང་མ་ཤིན་ཏུ་དཔའ་བ་ཞིག་ཡིན་
པ་དེའི་ཕྱིར་ཁོང་ཅག་སྤོབས་པ་སྐྱེ་བཞིན་འདུག་ཅེས་པ་ལ་སོགས་པའི་སྐུལ་ལྕག་གི་བཀའ་
མོལ་མང་དུ་གསུངས་ཡང་ངེད་རང་ཉན་བློ་མེད་པར་གྱུར་སོང་།
དེ་ཉིན་གྱི་དགོང་མོར། ངེད་ཀྱིས་ཉལ་ཁྲིའི་སྟེང་དུ་མགོ་བོ་བཏུམས་ནས་ངུ་འབོད་ཆེན་
པོ་བྱས་པ་ཡིན། ངེད་ལྟར་སེམས་སྡུག་ཆེན་པོ་དེ་འདྲ་བྱས་ནས་ངུ་མཁན་གྱི་ཕྲུ་གུ་ཞིག་ཧ་
ལམ་ཤིན་ཏུ་ཉུང་ཉུང་ཡིན་རྒྱུ་རེད། ངེད་ཀྱི་ལུས་ཡོངས་ལ་གྲང་ཤུམ་རྒྱག་པ་དང་། ཡིད་ལ་
ད་ནི་ངེད་རང་ཕྱི་ཉིན་གྱི་ཞོགས་པ་བར་དུ་ཡང་འཁྱོལ་དཀའོ་སྙམ། དེ་ལྟར་དྲན་ཚེ་ངེད་ཀྱི་
སེམས་ནི་དེ་ལས་ལྡོག་སྟེ་ཞི་ལྷོད་ལ་བབས་སོང་། ད་ལྟ་ཕྱིར་དྲན་བྱེད་དུས། གལ་སྲིད་གོ་
འཛོལ་དེ་ཀོ་དེ་དུས་མ་བྱུང་བར། ངེད་རང་ལོ་ན་ཆེ་ཙམ་ལ་སོན་དུས་བྱུང་བ་ཡིན་ན། དེ་
ཡིས་ངེད་རང་རྩད་ནས་འཇོམས་པར་བྱེད་ཀྱང་སྲིད། འོན་ཏེ་འགྲོ་བ་མིས་ནི་སེམས་ལ་
གཟན་པའི་བྱ་བ་དེ་ཚོ་བརྗེད་པར་སླ་བ་དེ་བཞིན་དུ། དུས་ཀྱི་འཕོ་འགྱུར་དང་ཆབས་ཅིག་ཏུ་
ངེད་ཀྱིས་ཀྱང་ཡིད་ལ་ཟུག་རྔུ་སྐྱེད་བྱེད་ཀྱི་བྱ་བ་དེ་ཚོ་རིམ་བཞིན་བརྗེད་པར་གྱུར་སོང་།
བད་ལྷ་ཞེས་པའི་སྒྲུང་གཏམ་དེའི་སྐོར་དང་སྲས་མོ་གཎ་བྷིད་ལགས་ཀྱིས་མཛད་པའི་
དེབ་དེའི་སྐོར་གཉིས་སྲས་མོ་སཱ་ལི་ཧྥཎ་ལགས་ཀྱིས་རྩ་བ་ནས་གསན་མྱོང་མེད། འབུམ་
རམས་པ་ཨ་ལེགས་ཙཎ་ཊར་གྷ་རོད་ཨེམ་བྷེལ་ལགས་ཀྱི་རོགས་རམ་འོག་ཏུ། སྲས་མོ་སཱ་ལི་
ཧྥཎ་ལགས་ཀྱིས་དོན་དེར་བརྟག་དཔྱད་ཞིབ་ཚགས་གནང་མཐར། ལྕམ་སྐུ་ཞབས་སོབ་ཧྥེ་ཡ་
Cཧོབ་གྷིཎ་སི་ལགས་ལ་སྤྱི་ལོ1888ལོར་སྲས་མོ་གཎ་བྷིད་ལགས་ཀྱིས་མཛད་པའི་བྱེའུ་ཆུང་
དང་དེ་ཡི་མཛའ་བོ་ཞེས་པའི་དེབ་དེ་ཡོད་པ་མཁྱེན་པ་རེད། ལོ་དེའི་དབྱར་ཁར་ངེད་ཚོ་ཁོང་
དང་ལྷན་དུ་བྷུ་རུ་སི་ཐར་དུ་བསྡད་པ་དང༌། ལྕམ་སྐུ་ཞབས་ཧོབ་གྷིཎ་སི་ལགས་ཀྱིས་དེབ་དེ་
ད་ཆ་རྙེད་མི་ཐུབ་ཀྱང་། དེ་དུས་སྲས་མོ་སཱ་ལི་ཧྥཎ་ལགས་ངེད་ཚོ་དང་གྱེས་ནས་འཁོར་ཞག་
ལ་ཕེབས་སྟབས། ངེད་ཀྱི་ཡིད་མུག་སེལ་ཕྱིར་ཁོང་གིས་རྟག་པར་དཔེ་དེབ་སྣ་ཚོགས་ཀྱི་ཁྲོད་
ནས་སྒྲུང་གཏམ་དགོད་བྲོ་པོ་དེ་འདྲ་བཙལ་ཏེ་ངེད་ལ་བཀླགས་གནང་མྱོང་བ་རེད། བད་ལྷ་
ཞེས་པའི་སྒྲུང་གཏམ་དེ་བཀླགས་མྱོང་མིན་ཁོང་གིས་ཀྱང་ངེད་དང་འདྲ་བར་ཐུགས་དྲན་མ་
གསོས་མོད། བྱེའུ་ཆུང་དང་དེ་ཡི་མཛའ་བོ་ཞེས་པའི་དེབ་དེའི་ནང་ནས་ཁོང་གིས་སྒྲུང་གཏམ་
འགའ་བདམས་ཏེ་ངེད་ལ་བཀླགས་མྱོང་བདེན་ཡིན་ཞེས་གསུངས་བྱུང༌། འོ་ན་ད་ཆ་དེབ་དེ་
རྙེད་རྒྱུ་མེད་པ་ཅི་ཡིན་ཞེ་ན། ལྕམ་སྐུ་ཞབས་ཧོབ་གྷིཎ་སི་ལགས་ཀྱིས་བྷུ་རུ་སི་ཐར་དུ་ཡོད་
པའི་ཁོང་གི་ཁང་པ་དེ་འཚོང་ཁར། སློབ་དེབ་དང་བྱིས་སྒྲུང་ལ་སོགས་པའི་ལོ་ཆུང་བྱིས་པའི་
ཀློག་དེབ་མང་པོ་ཞིག་རིན་གོང་བཅག་ནས་བཙོངས་མྱོང་སྟབས། བྱེའུ་ཆུང་དང་དེ་ཡི་མཛའ་
བོ་ཞེས་པའི་དེབ་དེ་ཡང་ཕལ་ཆེར་དེ་དུས་མཉམ་དུ་བཙོངས་པ་ཡིན་ཤས་ཆེ་ཞེས་གསུངས་
བྱུང་།
ལྕམ་སྐུ་ཞབས་ཧོབ་གྷིཎ་སི་ལགས་ཀྱིས་ངེད་ལ་བཀླགས་གནང་བའི་སྒྲུང་གཏམ་དེ་ཚོས་
དེ་དུས་ངེད་ལ་བག་ཆགས་ཅི་ཡང་བཞག་མེད་མོད། འོན་ཏེ་སྒྲུང་གཏམ་གྱི་ནང་དུ་ཐོན་པའི་
ཚིག་གསར་དེ་ཚོས་རྩེད་འཇོ་གཞན་དག་ཅི་ཡང་མེད་པའི་ཕྲུ་གུ་ངེད་ལྟ་བུ་ཞིག་གི་ཡིད་ཀྱི་
དང་བ་དྲངས་པ་ཡིན་ཡང་སྲིད། མ་གཞིར་སྒྲུང་གཏམ་བཤད་པའི་སྣང་ཚུལ་ཕྲ་མོ་ཙམ་ཡང་
ངེད་ཀྱིས་མི་དྲན་མོད། དེ་དུས་ངེད་ཀྱིས་ཚིག་གསར་དེ་ཚོ་བློ་ལ་ངེས་ཅི་ཐུབ་བྱས་ཏེ། སྲས་
མོ་སཱ་ལི་ཧྥཎ་ལགས་ལོག་ཕེབས་རྗེས། ངེད་ལ་དེ་དག་འགྲེལ་བཤད་བསྐྱོན་རོགས་གནང་ཟེ་
ཁོང་ལ་ཞུ་སྙིང་འདོད་མྱོང་བ་ངེད་ཀྱིས་ཁས་ལེན་རྒྱུ་རང་ལགས་སོ། །དུས་ཡུན་ཧ་ཅང་རིང་
པོའི་ནང་དུ་དེའི་ཐད་སུས་ཀྱང་དོ་གལ་ཡེ་ནས་བྱུང་མེད་ལ། ངེད་སོ་སོས་དེའི་ཐད་བསམ་བློ་
བཏང་མྱོང་དེ་བས་མེད། འོན་ཏེ་སྒྲུང་གཏམ་གྱི་ཚིག་སྦྱོར་གྱིས་ངེད་ལ་སུབ་ཐབས་བྲལ་བའི་
བག་ཆགས་བཞག་ཡོད་པ་ནི་ཨ་ཅང་བརྗོད་མེད་རེད།
སྲས་མོ་སཱ་ལི་ཧྥཎ་ལགས་འཁོར་ཞག་ནས་ལོག་ཕེབས་རྗེས། ངེད་ཀྱིས་ཁོང་ལ་བད་ལྷ་
ཞེས་པའི་སྒྲུང་གཏམ་དེའི་སྐོར་ཞུས་མེད། དེའི་རྒྱུ་མཚན་ནི་ཁོང་ལོག་ཕེབས་མ་ཐག་ཏུ་ངེད་
ལ་མངའ་བདག་ཁྱེའུ་ཧྥོཎ་ཐེལ་རོ་ཡེ་ཞེས་པའི་སྒྲུང་གཏམ་ཞིག་བཀླགས་གནང་བས། ངེད་ཀྱི་
ཡིད་ལ་སྒྲུང་གཏམ་དེ་ཁོ་ན་ཤ་ནས་སྒྲུང་གཏམ་གཞན་དག་ཚང་མ་གཏིང་བརྗེད་དུ་སོང་བའི་
རྐྱེན་གྱིས་ཡིན་ཡང་སྲིད། འོན་ཏེ་སྲས་མོ་གཎ་བྷིད་ལགས་ཀྱི་སྒྲུང་གཏམ་དེ་ལྕམ་སྐུ་ཞབས་
ཧོབ་གྷིཎ་སི་ལགས་ཀྱིས་ངེད་ལ་བཀླགས་མྱོང་བདེན་ཡིན་པ་དང་། སྒྲུང་གཏམ་དེ་ངེད་ཀྱིས་
གཏིང་བརྗེད་དུ་སོང་ན་ཡང་། དུས་ཡུན་ཧ་ཅང་རིང་པོ་ཞིག་འདས་རྗེས། དེ་སླར་ཡང་ངེད་
ཀྱི་ཡིད་ལ་ངང་ངམ་ཤུགས་ཀྱིས་ཤ་ཡོང་སྟབས། སྒྲུང་གཏམ་དེ་མི་གཞན་གྱིས་བྲིས་པ་ཞིག་
ཡིན་འགྲོ་བསམས་པ་ནི་ངེད་ཀྱི་སྣང་བའི་ཡུལ་ལའང་མ་བྱུང་ངོ་། །
ཡིད་སེམས་སྐྱོ་བའི་ཉིན་མོ་དེ་དག་གི་ནང་དུ། ངེད་ལ་གདུང་སེམས་འཆང་ལུགས་དང་
འཚམས་འདྲི་གནང་ལུགས་མཚོན་པའི་འཕྲིན་ཡིག་མང་པོ་ཞིག་འབྱོར་བ་དང་། མི་གཅིག་
རང་ཕུད་པའི་ངེད་ཀྱི་མཛའ་གྲོགས་བློས་ཐུབ་ཤོས་ཚང་མ་ད་ལྟ་ཡང་སྔར་བཞིན་ངེད་ཀྱི་
གྲོགས་བཟང་ཡིན་མུས་ལགས།
སྲས་མོ་གཎ་བྷིད་ལགས་སྐུ་ངོ་མས་ཕྱག་བྲིས་བསྩལ་གནང་སྟེ། སླད་མར་ཁྱེད་སོ་སོས་
རྩོམ་རླབས་པོ་ཆེ་བྲིས་ནས་འགྲོ་བ་མང་པོར་སྐུལ་མ་དང་རོགས་རམ་འཐོབ་པར་བྱེད་ཐུབ་
ངེས་རེད་ཅེས་ངེད་ལ་སྐུལ་འདེབས་མཛད་ན་ཡང་། ལུང་བསྟན་བཟང་པོ་དེ་ནི་ད་བར་
མངོན་འགྱུར་བྱུང་མ་སོང་། གནས་ཚུལ་དེ་ཐོན་རྗེས། ངེད་ཀྱིས་སྐྱོ་སངས་ཀྱི་ཆེད་དུ་རྩོམ་
འབྲི་མི་ཕོད་ཅིང་། དེ་ནས་བཟུང་སྟེ་ངེད་རང་དངོས་འབྲེལ་ཚེར་ཕུང་སྟེང་གི་བྱེའུ་ལྟར།
རང་གིས་བྲིས་པ་དེ་དག་རང་སོ་སོས་དྲན་པ་ཞིག་མིན་དོགས་ཀྱི་སེམས་ཁྲལ་ཆེ་བ་དང་།
དུས་ཡུན་ཧ་ཅང་རིང་པོ་ཞིག་ནང་། ཐ་ན་སྐྱེད་མར་འཕྲིན་ཡིག་འབྲི་དུས་ཀྱང་། སྐབས་རེར་
གློ་བུར་དུ་དངངས་སྐྲག་ལངས་ནས། བརྗོད་པ་གང་ཞིག་དཔེ་དེབ་གཞན་གྱི་ནང་ནས་མཐོང་
མྱོང་མེད་བདེན་ཡིན་པ་གསལ་པོར་མ་བྱུང་གི་བར་དུ་ངེད་ཀྱིས་བརྗོད་པ་དེ་ཡང་ནས་ཡང་
དུ་ཐེངས་མང་ཀློག་གིན་ཡོད་ལ། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་སྐུལ་འདེབས་གནང་
མཚམས་གཏན་ནས་བཞག་མ་གནང་བ་དེས་མ་གཏོགས། ངེད་ཀྱིས་རྩོམ་ཡིག་འབྲི་མཚམས་
གཏན་འཇོག་བྱེད་ཀྱང་སྲིད།
རྗེས་སུ་ངེད་ཀྱིས་བད་ལྷ་ཞེས་པའི་སྒྲུང་གཏམ་དེ་བཙལ་ནས་ཐེངས་གཅིག་བཀླགས་པ་
ཡིན་ལ། དེ་ནས་ངེད་སོ་སོས་བྲིས་པའི་དེ་སྔའི་འཕྲིན་ཡིག་འགའ་ཞིག་ཡང་བསྐྱར་བཀླགས་
པས། དེ་དག་གི་ཁྲོད་དུ་སྲས་མོ་གཎ་བྷིད་ལགས་ཀྱི་རྩོམ་ནས་བརྐུ་བཤུས་བྱས་ཤུལ་ཡོད་
བདེན་རེད། དཔེར་ན་སྤྱི་ལོ1891ལོའི་ཟླ་བ9པའི་ཚེས29ཉིན་སྐུ་ཞབས་ཨ་ཎག་ཎོ་སི་ལགས་
ལ་ཕུལ་བའི་འཕྲིན་ཡིག་དེའི་བརྩེ་སེམས་མཚོན་སྟངས་དང་ཚིག་གི་སྦྱོར་སྟངས་ཐད་སྲས་མོ་
གཎ་བྷིད་ལགས་ཀྱི་རྩོམ་དང་ཁྱད་པར་སྤུ་ཙམ་ཡང་མ་མཆིས་སོ། །དེ་དུས་ངེད་ཀྱིས་བད་ཀྱི་
དབང་ཕྱུག་ཅེས་པའི་སྒྲུང་གཏམ་དེ་འབྲི་སྒང་ཡིན་སྟབས། སྐབས་དེར་ངེད་ཀྱི་ཡིད་ལ་བསམ་
རྒྱུ་དང་དྲན་རྒྱུ་ཚང་མ་སྒྲུང་གཏམ་དེའི་སྐོར་རྐྱང་རྐྱང་ཡིན་པ་ནི་འཕྲིན་ཡིག་གཞན་དག་
མང་པོ་དང་འདྲ་བར། འཕྲིན་ཡིག་དེའི་དུམ་མཚམས་ཁ་ཤས་ཀྱི་ནང་ནས་ཀྱང་མངོན་པ་སྟེ།
ངེད་ཀྱིས་འཕྲིན་ཡིག་གི་ནང་དུ། གསེར་མདོག་ཅན་གྱི་སྟོན་ལོའི་སྐོར་ལ། ཀྱེ་མ། དབྱར་གྱི་
དཔལ་མོ་ནི་བཞུད་ཟིན་པས། ང་ཡི་ཁེར་གདུང་སེམས་པ་ཅི་ཡིས་གསོ་ཟེར་ན། མཛེས་སྡུག་
རྣམ་པར་བཀྲ་བའི་སྟོན་ལོ་དེ་ཉིད་ཁོ་ནས་སོ། །ཞེས་སྲས་མོ་སཱ་ལི་ཧྥཎ་ལགས་ཀྱིས་གསུང་
གིན་འདུག་ཅེས་བྲིས་ཡོད་པ་དང་། སྲས་མོ་གཎ་བྷིད་ལགས་ཀྱི་སྒྲུང་གཏམ་དེའི་ནང་དུ་ཏག་
ཏག་དེ་འདྲ་ཟེ་རང་བྲིས་ནས་གདའོ། །
དེ་དུས་ངེད་ལ་རང་ཉིད་གང་ལ་དགའ་བའི་ཤེས་བྱ་ཡིན་ནོ་ཅོག་བསྡུ་ལེན་བྱས་རྗེས། དེ་
ཉིད་ངེད་རང་གི་ཤེས་བྱར་བརྩིས་ནས་སླར་མཚོན་པར་བྱེད་པའི་གོམས་གཤིས་ཤིག་འཇགས་
ནས་ཡོད་པ་དེ་ངེད་ཀྱི་ཐོག་མའི་དུས་ཀྱི་འཕྲིན་དང་སྦྱངས་རྩོམ་དག་ལས་མངོན་པར་ནུས། གྷི་
རི་སི་དང་ཨི་ཐ་ལིའི་གནའ་གྲོང་གི་སྐོར་བྲིས་པའི་རྩོམ་ཞིག་གི་ནང་དུ་ངེད་ཀྱིས་འུད་བཤད་སྒྲོ་
འདོགས་ཅི་ཐུབ་བྱས་པའི་ཚིག་དང་བརྗོད་པ་ཚང་མ་ནི་དེ་སྔ་བཀླགས་མྱོང་བའི་དཔེ་དེབ་ཀྱི་
ནང་ནས་དྲན་པ་ཤ་སྟག་རེད། སྐུ་ཞབས་ཨ་ཎག་ཎོ་སི་ལགས་གནའ་ཤུལ་ལ་ཤིན་ཏུ་མཉེས་
ཤིང་། ལྷག་པར་ཨི་ཐ་ལི་དང་གྷི་རི་སིར་དམིགས་བསལ་གྱི་ཐུགས་རྩིས་ཆེ་བ་དེ་ངེད་ཀྱིས་ཤེས་
སྟབས། ངེད་ཀྱིས་དཔེ་དེབ་ཀློག་དུས་ཤིན་ཏུ་ཞིབ་ཚགས་ཀྱི་སྒོ་ནས་སྙན་རྩོམ་ཕྱོགས་བསྒྲིགས་
དང་ལོ་རྒྱུས་ཀྱི་དེབ་ཐེར་ལས་ཁོང་གང་ལ་མཉེས་པའི་དུམ་བུ་གནད་བཤུས་བྱེད་ཀྱི་ཡོད།
གནའ་གྲོང་གི་སྐོར་བྲིས་པའི་ངེད་ཀྱི་རྩོམ་དེ་ཚོར་སྐུ་ཞབས་ཨ་ཎག་ཎོ་སི་ལགས་ཀྱིས་སྙན་ངག་
གི་ཉམས་དང་ལྡན་འདུག་ཅེས་བསྔགས་བརྗོད་མཛད། ཕྲུ་གུ་ལོ་བཅུ་གཅིག་ལ་སོན་པ་ཞིག་
གིས་རྩོམ་འདི་འདྲ་གསར་རྩོམ་ཐུབ་པར་ཁོང་ཐུགས་ཡིད་ཆེས་པ་དེའི་ཐད་ངེད་ཀྱིས་གོ་བ་ལོན་
ཐབས་བྲལ། ཡིན་ན་ཡང་ངེད་ཀྱི་རྩོམ་ནང་མི་གཞན་གྱི་ཚིག་དང་བརྗོད་པ་ཡོད་པ་དེའི་རྐྱེན་
གྱིས་དེ་དག་རིན་ཐང་ཅི་ཡང་མེད་པར་བརྩི་བ་དེ་འདྲ་ཡང་བྱེད་རྒྱུ་མེད་པར་ངེད་སེམས་ཏེ།
གང་ལྟར་ཡང་ངེད་རང་གསོན་ཉམས་ལྡན་ལ་ཁ་གསལ་བའི་ཚིག་སྦྱོར་ལ་བརྟེན་ནས་མཛེས་
པའི་དཔལ་ལ་མྱོང་རོལ་བྱེད་ཚུལ་མངོན་པར་མཁས་པ་ནི་དེ་ལས་གསལ་བཤད་ཐུབ་བོ། །
དེ་དུས་ངེད་ཀྱིས་རྩོམ་འབྲི་བ་ནི་རིག་སྟོབས་ལ་སྦྱོང་བརྡར་བྱེད་པ་དང་འདྲ་སྟེ། ན་
གཞོན་ལས་དང་པོ་བ་ཀུན་དང་འདྲ་བར། ངེད་ཀྱིས་ཀྱང་བསྡུ་ལེན་དང་ལད་ཟློས་བྱས་པ་
བརྒྱུད་ནས་རིམ་བཞིན་སེམས་ལ་གང་བསམ་ཚིག་སྦྱོར་གྱི་ལམ་ནས་མཚོན་པ་བྱེད་ཤེས་པ་
རེད། དཔེ་དེབ་ལྟ་དུས། རང་སེམས་ཕྱོགས་སའི་ཤེས་བྱ་ཞིག་ཡིན་ཕྱིན། ངེད་ཀྱིས་བསམ་
དང་བསམ་མིན་གང་རུང་གི་ཐོག་ནས་དེ་དག་བློ་ལ་ངེས་ཏེ། ངེད་རང་སོ་སོའི་ཤེས་བྱར་
འགྱུར་བར་བྱེད་ཀྱི་ཡོད། དེ་ནི་སི་ཐེ་ཧྥཎ་སཎ་གྱིས་ཇི་སྐད་དུ། རྩོམ་རྩལ་སྦྱོང་བའི་ལས་དང་
པོ་བ་ཚང་མས་སྤྱིར་ན་རང་གིས་མོས་གུས་ཆེ་ཤོས་ཞུ་ཡུལ་གང་ཡིན་པ་དེ་ཡི་རྩོམ་ལ་ལད་ཟློས་
བྱེད་པར་རང་བཞིན་གྱིས་ཐལ་རྒྱུ་རེད་ལ། མོས་གུས་དེ་ལྟ་བརྗེ་སྤོ་ཡང་ཡང་རྒྱག་ཅིང་། རླབས་
ཆེན་གྱི་རྩོམ་པ་པོ་ཞིག་ཡིན་པའི་དབང་དུ་བཏང་ན་ཡང་། ལག་ལེན་དེ་འདྲ་བ་ལོ་དུ་མར་
བྱས་པ་བརྒྱུད། གཞི་ནས་འབུམ་ཕྲག་བཅུ་ཡི་དཔུང་ཆེན་དང་མཚུངས་པའི་ཡི་གེར་བཀོད་
འདོམས་སེར་བ་མཛུབ་འཁྲིད་ནང་བཞིན་བྱེད་ཐུབ་ལ། འབུམ་ཕྲག་བཅུ་ཡི་དཔུང་ཆེན་དེ་
འདྲ་ནི་རི་ལམ་ཀྱག་ཀྱོག་བརྒྱ་སྟོང་མང་པོ་བརྒྱུད་དེ་ཕྱོགས་བཞི་མཚམས་བརྒྱད་ནས་འདུས་
ཡོང་བ་ཞིག་རེད་ཅེས་གསུངས་པ་ལྟར་རོ། །
གཅིག་བྱས་ན་ད་ལྟའི་བར་དུ་ངེད་རང་བརྒྱུད་རིམ་དེ་ལས་གྲོལ་མེད་པ་ཡང་སྲིད། དྲང་
པོར་ཞུས་ན་དཔེ་དེབ་ནང་གི་ཤེས་བྱ་དེ་དག་ངེད་ཀྱི་བསམ་བློའི་ཆ་ཤས་ཁ་འབྲལ་ཐབས་མེད་
པ་ཞིག་ལ་གྱུར་ཡོད་སྟབས། ཡང་སྙིང་གང་དག་ངེད་སོ་སོས་དྲན་པ་ཞིག་ཡིན་དང་། གང་དག་
དཔེ་དེབ་ཀྱི་ནང་ནས་བྱུང་བ་ངེད་གཉིས་ཀྱིས་རྟག་པར་གསལ་པོ་དབྱེ་བར་མི་ནུས་སོ། །དེར་
བརྟེན་ངེད་ཀྱིས་བྲིས་པའི་རྩོམ་ནི་ངེད་རང་ཚེམ་བུ་ཤེས་ཙམ་གྱི་སྐབས་སུ་རས་ཚལ་དུམ་བུ་
སྣ་ཚོགས་ལྷུ་སྒྲིག་མྱོང་བ་དེ་དང་འདྲ་སྟེ། དེ་དག་ནི་ཁ་དོག་སྣ་མིན་སྣ་ཚོགས་ཀྱི་རས་ཚལ་ཆ་
ཐོར་ཡ་བྲལ་དུ་སོང་བ་ལྷུ་བསྒྲིགས་ནས་བྱུང་བ་ཞིག་ཡིན་པ་དང་། རས་ཆ་དེ་དག་གི་ཁྲོད་དུ་
མཚར་སྡུག་རྣམ་པར་བཀྲ་བའི་ཟ་འོག་དང་ཤུར་མ་ངང་རིས་མ་ཡོད་ཀྱང་། ཆེས་མང་ཆེ་བ་ནི་
རས་ཆ་དཀྱུས་མ་ཡིན་པ་དེ་དག་མངོན་གསལ་དོད་ཤོས་རེད། དེ་དང་འདྲ་བར་ངེད་ཀྱི་རྩོམ་
ལས་ངེད་ཀྱི་བྱང་མ་ཆུབ་པའི་བསམ་བློ་རགས་པ་ཁ་ཤས་མཚོན་ཡོད་ན་ཡང་། དེའི་ནང་མི་
གཞན་གྱི་འོད་འབར་བའི་བསམ་བློ་དང་ལྟ་ཚུལ་བྱང་ཆུབ་པ་དེ་འདྲ་འདྲེས་ཡོད་པ་དེ་དག་
ཚང་མ་ངེད་ཀྱིས་དཔེ་དེབ་ཀྱི་ནང་ནས་ཤེས་ཏེ་བློ་ལ་ངེས་པ་ཞིག་རེད། ངེད་ཀྱི་ལྟ་ཚུལ་ལྟར་
བྱས་ན། རང་སོ་སོས་དྲན་པའི་དོན་ཞིག་གོ་རིམ་དང་ལྡན་པར་ཆགས་མེད་པར། ད་དུང་
བརྩེ་དུང་དང་བསམ་བློའི་མཐའ་ལ་ལུས་ཡོད་དུས། རང་གིས་ཤེས་པའི་ཚིག་སྦྱོར་གྱི་ལམ་
ནས་དེ་དག་ཇི་ལྟར་མཚོན་པར་བྱེད་རྒྱུ་ནི་རྩོམ་འབྲི་བའི་དཀའ་གནད་ཆེ་ཤོས་དེ་རེད། རྩོམ་
འབྲི་བ་ནི་མང་སྒྲིག་པང་ལེབ་བདུན་མ་སྒྲིག་ཚུལ་དང་འདྲ་བར། རང་རེའི་བསམ་བློར་སྔོན་
ནས་དཔེ་རིས་ཤིག་ཡོད་པ་དེ་ཚིག་སྦྱོར་ལ་བརྟེན་ནས་མཚོན་དགོས་པ་ཞིག་རེད། འོན་ཏེ་
སྐབས་རེར་བློ་ལ་ཤར་བ་ཚིག་དེ་འཚམས་པོ་ཞིག་ཡོང་བའི་ངེས་པ་མེད་དེ། ཚིག་རྐྱང་པ་རེ་
རེ་བཞིན་གྱི་གནས་སྐབས་སུ་ཧ་ཅང་འཚམས་པོ་ཡོད་ན་ཡང་། དེ་དག་གི་སྤྱི་འདུས་ནི་ཐོག་
མའི་བློ་བཀོད་དང་ལ་ཁྱད་པར་ཧ་ཅང་ཆེན་པོ་ཤོར་ཡོད། དེ་འདྲ་ཡིན་རུང་མི་གཞན་གྱིས་
སྒྲུབ་ཐུབ་སར་ངེད་ཀྱིས་ཀྱང་སྒྲུབ་ཐུབ་ངེས་ཡིན་པ་ངེད་ཀྱིས་ཤེས་པས་ན། ཕམ་ཁ་བླངས་
ནས་བསྡད་ན་འགྲིག་ཐབས་མེད་སྟབས། ངེད་ཀྱིས་རྩོམ་ཡིག་འབྲི་སྦྱོང་ཡང་ནས་ཡང་དུ་
ཐེངས་མང་བྱེད་ཀྱི་ཡོད།
སི་ཐེ་ཧྥཎ་སཎ་གྱིས། སྐྱེ་བོ་གང་ཞིག་ལ་གསར་རྩོམ་གྱི་ལྷན་སྐྱེས་རིག་པ་མ་ལྡན་ན། དེ་
ཡིས་ཚེ་གང་རིང་ལ་ཅི་ཡང་གསར་རྩོམ་བྱེད་མི་ཐུབ། ཅེས་གསུངས་པ་ལྟར། ངེད་རང་བུ་མོ་
དེ་འདྲ་ཞིག་ཡིན་ཡང་སྲིད་མོད། འོན་ཏེ་ངེད་ཀྱིས་རང་རྩོམ་ཐབས་ཆག་ལ་ཡར་རྒྱས་ཡོང་
བར་བྱས་ནས། རང་ཉིད་ཀྱི་བསམ་བློ་དང་མྱོང་བ་གང་ལེགས་མཚོན་པར་བྱེད་ཐུབ་པའི་ཉི་
མ་ཞིག་ཤར་རེ་འཆང་གིན་ཡོད། ངེད་ཀྱིས་རེ་བ་དང་དད་འདུན་དེ་འདྲར་བརྟེན་ནས་འབད་
འབུངས་ལྷོད་མེད་བྱས་པར་མ་ཟད། བད་ཀྱི་དབང་ཕྱུག་ཅེས་པའི་ཀླན་ཀས་ངེད་ལ་བཟོས་
འི་སྡུག་བསྔལ་ལས་རྣམ་པར་རྒྱལ་བར་གྱུར་སོང་།
ཕྱོགས་གཞན་ཞིག་ནས་བཤད་ན། སེམས་ལ་གཟན་པའི་དོན་རྐྱེན་དེས་ངེད་ལ་ཕན་
ཐོགས་མེད་པ་ཡང་མ་ཡིན་ཏེ། དེ་ཡི་རྐྱེན་པས་ངེད་རང་འབྲེལ་ཡོད་རྩོམ་འབྲིའི་གནད་དོན་
འགའ་ལ་བསམ་གཞིགས་ནན་ཏན་བྱེད་དགོས་བྱུང་། ངེད་རང་བློ་སེམས་ཕམ་ཤོས་ཤིག་ནི།
དོན་དེའི་རྐྱེན་པས་ངེད་ཀྱི་མཛའ་བོ་ཡག་ཤོས་ཀྱི་གྲས་ཤིག་ཡིན་པའི་སྐུ་ཞབས་ཨ་ཎག་ཎོ་སི་
ལགས་དང་ངེད་རང་དབར་གྱི་མཛའ་གྲོགས་ཀྱི་འབྲེལ་བ་རྦད་དེ་ཆད་སོང་།
ངེད་ཀྱིས་བུད་མེད་ཀྱི་ཁྱིམ་ཚང་དུས་དེབ་ཅེས་པའི་སྟེང་དུ་ངེད་ཀྱི་མིཚེའི་གཏམ་རྒྱུད་
ཅེས་པ་སྤེལ་རྗེས། སྐུ་ཞབས་ཨ་ཎག་ཎོ་སི་ལགས་ཀྱིས་སྐུ་ཞབས་མད་སིད་ལགས་ལ་ཕྱག་
འཕྲིན་ཞིག་བསྐུར་གནང་བའི་ནང་། ཐོག་མར་བད་ཀྱི་དབང་ཕྱུག་ཅེས་པའི་ཀླན་ཀ་དེ་ཐོན་
དུས་ནས་ངེད་རང་ཉེས་མེད་ཡིན་པར་ཁོང་ལ་ཡིད་ཆེས་ཡོད་ཅེས་གསུངས་པ་དང་། ཁོང་
གིས། དེ་དུས་ཀྱི“ཁྲིམས་ར”དེ་ནི་ལོང་བ་བཞི་དང་མིག་ཐང་ཐང་ཡིན་པ་བཞི་སྟེ་མི་བརྒྱད་
ལས་གྲུབ་པ་དང་། དེའི་ཁྲོད་ཀྱི་མི་བཞིས་དེ་དུས་ངེད་ལ་སྲས་མོ་གཎ་བྷིད་ལགས་ཀྱི་སྒྲུང་
གཏམ་དེ་ཀློག་མཁན་ཡོང་མྱོང་བ་ངེད་སོ་སོས་ཧ་གོ་བཞིན་ཡོད་ཅེས་ངོས་འཛིན་བྱས་པ་དང་། དེ་
འཕྲོའི་མི་བཞིས་དེ་ལྟ་མིན་པའི་ངོས་འཛིན་བྱས་པ་རེད་ཅེས་གསུངས་ཤིང་། དེ་དུས་སྐུ་
ཞབས་ཨ་ཎག་ཎོ་སི་ལགས་སོ་སོ་མི་ཕྱི་མ་དེ་དག་གི་ཕྱོགས་སུ་ཡོད་ཅེས་གསུངས་པ་རེད།
འོན་ཏེ་ཇི་ལྟར་བཤད་ནའང་འདྲ། སྐུ་ཞབས་ཨ་ཎག་ཎོ་སི་ལགས་སུའི་ཕྱོགས་སུ་ལངས་
ཡོད་ནའང་འདྲ། གང་ལྟར་ཁང་པ་དེའི་ནང་གི་མི་དེ་ཚོས་ངེད་ལ་ཡིད་མ་ཆེས་པའི་རྣམ་
འགྱུར་ཞིག་སྟོན་བཞིན་ཡོད་པ་ངེད་རང་དེའི་ནང་འཛུལ་དུས་ནས་ཚོར་བ་ན། དགྲར་འཛིན་
གྱི་རྣམ་པ་ཞིག་ཡོད་སྣང་འཆར་ལ། བཀྲ་མ་ཤིས་པའི་སྔོན་ཚོར་ཞིག་ཀྱང་བྱུང་། རྗེས་སུ་བྱུང་
བའི་གནས་ཚུལ་གྱིས་ངེད་ཀྱི་སྔོན་ཚོར་དེ་ཏག་ཏག་ར་སྤྲོད་བྱས་སོང་། དེ་ཡི་གོང་ལ་ཁང་པ་
དེ་རང་གི་ནང་དུ་སྐུ་ཞབས་ཨ་ཎག་ཎོ་སི་ལགས་ཀྱིས་ངེད་རང་རྟག་པར་ཞབས་པུས་ཀྱི་སྟེང་
དུ་བཏབ་ནས་ཕྱག་ལས་མཚམས་བཞག་སྟེ། ངེད་དང་སྐུ་རྩེད་ཡུད་ཙམ་རེ་རྩེ་བ་གནང་གིན་
ཡོད། གནས་ཚུལ་དེ་ཐོན་རྗེས་ཀྱི་ལོ་གཉིས་ནང་། སྐུ་ཞབས་ཨ་ཎག་ཎོ་སི་ལགས་ཀྱིས་ངེད་
དང་སྲས་མོ་སཱ་ལི་ཧྥཎ་ལགས་གཉིས་ལ་སྔར་བཞིན་མུ་མཐུད་དེ་ཡིད་ཆེས་གནང་བ་ངེད་ཀྱིས་ཚོར།
འོན་ཏེ་ཅི་ཡིན་མི་ཤེས་པར། རྗེས་སུ་ཁོང་གི་གཟིགས་སྟངས་ལ་འགྱུར་བ་བྱུང་སོང་། ཕར་ཀིཎ་སི་
ལོང་བའི་སློབ་གྲྭས་དོན་དེར་བརྟག་དཔྱད་བྱེད་དོན་ཅི་ཡིན་ངེད་ཀྱིས་གསལ་པོར་མི་ཤེས་ལ།
རྗེས་སུ་ཁོང་རྣམས་ཀྱིས་ངེད་ལ་ཞལ་ཡ་མི་གནང་ཞིང་། དེ་དུས་ངེད་རང་སེམས་པ་འཁྲུག་
ནས་དོན་གཞན་ལ་དོ་སྣང་བྱ་སེམས་དང་བྲལ་ལ། འཇིགས་དྲགས་ནས་དྲི་བ་གཅིག་ཀྱང་
འདོན་ཐུབ་མ་སོང་། དངོས་འབྲེལ། དེ་དུས་ངེད་ཀྱིས་ཅི་ཞིག་ཤོད་དགོས་པ་མི་དྲན་ལ། མི་
ཚོས་ངེད་ལ་ཅི་ཞིག་བཤད་པའང་ངེད་ཀྱིས་ཧ་ལམ་ཐོས་མ་བྱུང་།
ངེད་ཀྱིས་བད་ཀྱི་དབང་ཕྱུག་ཅེས་པའི་སྐོར་གྱི་འབྲེལ་ཡོད་དོན་དག་གླེང་དོན་ནི། དོན་
དེས་ངེད་རང་ན་ཆུང་དུས་ཀྱི་འཚོ་བ་དང་སློབ་གསོའི་ཐད་ལ་ཤུགས་རྐྱེན་ཤིན་ཏུ་ཆེན་པོ་
ཐེབས་པས་ཡིན་པ་དང་། ངེད་ཀྱིས་འབྲེལ་ཡོད་དངོས་དོན་ཇི་མ་ཇི་བཞིན་གླེང་ཅི་ཐུབ་བྱ་
དོན་ཡང་གོ་ལོག་མི་འབྱུང་བའི་ཆེད་དུ་ཡིན་པ་ལས། རང་ཉིད་ལ་རྒྱུ་མཚན་གསེད་འགྲོལ་བྱ་
ཕྱིར་མ་ཡིན་ལ། གཞན་སུ་གང་ལ་འཁང་ར་བྱ་ཕྱིར་ཡང་མ་ཡིན་ནོ། །

ལེའུ་བཅོ་ལྔ་པ།
འཛམ་གླིད་དངོས་རིགས་འགྲེམས་ཚོགས་ལ་ལྟ་སྐོར་བྱས་པ།

འཛམ་གླིང་དངོས་རིགས་འགྲེམས་ཚོགས་ཀྱི་གདན་ས་པ་སྐུ་ཞབས་
ཧེ་གྷིཎ་བྷོ་ཐམ་ལགས་ཀྱིས་ངེད་ལ་དམིགས་བསལ་གྱི་གཟིགས་སྐྱོང་གནང་
སྟེ། ངེད་ཀྱིས་འགྲེམ་སྟོན་དངོས་པོར་ལག་པས་ཐུག་ཆོག་པར་བྱས་པས།
སྔོན་ཆད་ཕི་ཙ་རོས་ཕེ་རུའི་གསེར་དངུལ་ནོར་བུའི་རིགས་ལ་འཕྲོག་བཅོམ་
བྱེད་པ་དང་འདྲ་བར། ངེད་ཀྱིས་ངང་སྒུག་བྱེད་ལོང་ཡང་མེད་པར་འདོད་རྔམ་
ཆེན་པོས་འཛམ་གླིང་དངོས་རིགས་འགྲེམས་ཚོགས་ཐོག་གི་རིན་ཆེན་ནོར་
བུ་རེ་རེ་ལ་མཛུབ་མོས་རེག་པ་ཡིན་ལ། འཛམ་གླིང་དངོས་རིགས་འགྲེམས་
ཚོགས་ཧྲིལ་པོ་དེ་ནི་ལག་པས་རེག་ཆོག་པའི་མདོག་མདངས་རྣམ་བཀྲའི་
རིས་སྣ་འཆར་མདོང་ཞིག་ལྟར་སྣང་།
བད་ཀྱི་དབང་ཕྱུག་ཅེས་པའི་ཀླན་ཀ་བྱུང་རྗེས་ཀྱི་དབྱར་ཁ་དང་དགུན་ཁར། ངེད་ཀྱིས་
ཁྱིམ་མི་དང་ལྷན་དུ་ཨ་ལ་པ་མ་མངའ་སྡེར་བསྡད་པ་ཡིན། ཁྱིམ་མི་དང་ལྷན་འཛོམས་བྱུང་
བ་དེས་ངེད་ལ་བག་ཆགས་བཟང་པོ་ཞིག་བཞག་པ་སྟེ། མེ་ཏོག་སྣ་ཚོགས་ཕན་ཚུན་མཛེས་
དཔལ་འགྲན་པ་བཞིན་དུ་རབ་ཏུ་བཞད་པས། ངེད་རང་སྤྲོ་བས་ཡོངས་སུ་མྱོས་ཏེ། བ་མོའི་
དབང་ཕྱུག་ཅེས་པའི་ཀླན་ཀ་གཏིང་བརྗེད་དུ་སོང་།
དབྱར་ཁ་དལ་བུར་ཡོལ་ནས་སྟོན་ཁ་ག་ལེར་ཤར་ལ་ཉེ། ས་ལ་སྟོན་ལོ་དམར་ནག་དང་
སེར་པོས་ཁེངས་ཤིང་། མེ་ཏོག་ལྡུམ་རའི་ཀློང་གི་རྒུན་འབྲུམ་འགེལ་སྒྲོམ་སྟར་ཕྲེང་དག་ལ་ཉི་
ཟེར་འཕྲོས་ཚེ་རིམ་བཞིན་རྒྱ་སྨུག་ཏུ་གྱུར། ངེད་རང་གི་འཚོ་བའི་མྱོང་བ་ཕྱིར་དྲན་བྱས་པའི་
རྩོམ་དེ་ངེད་ཀྱིས་དེ་དུས་འབྲི་མགོ་བརྩམས་པ་ཡིན་ལ། དེ་ནི་ངེད་ཀྱིས་བད་ཀྱི་དབང་ཕྱུག་
ཅེས་པའི་སྒྲུང་གཏམ་དེ་བྲིས་ནས་ལོ་གཅིག་ཏག་ཏག་སོང་བའི་རྗེས་སུ་རེད།
དེ་དུས་ངེད་རང་སྔར་བཞིན་སོ་སོས་བྲིས་པའི་རྩོམ་ལ་ཐེ་ཚོམ་ཟ་ཞིང་། རྩོམ་དེ་ཆ་ཚང་
སོ་སོས་བྲིས་པ་ཞིག་མིན་དོགས་ཀྱི་སེམས་ཁྲལ་ཆེ། ངེད་ཀྱི་འཇིགས་སྣང་དེ་འདྲར་སྲས་མོ་སཱ་
ལི་ཧྥན་ལགས་ཕུད་པའི་མི་གཞན་སུས་ཀྱང་གོ་བ་ལོན་ཐབས་བྲལ། རྒྱུ་རྐྱེན་ཅི་ཡིན་མི་ཤེས་
པར་ངེད་རང་ཚོར་སྣང་སྐྱེན་པོ་དེ་འདྲར་གྱུར་ནས། བད་ཀྱི་དབང་ཕྱུག་ཅེས་པའི་སྐོར་ཡང་
བསྐྱར་གླེང་བ་ལས་གཡོལ་ཅི་ཐུབ་ཁོ་ན་བྱས། སྲས་མོ་སཱ་ལི་ཧྥཎ་ལགས་དང་གཏམ་གླེང་བྱེད་
པའི་བརྒྱུད་རིམ་གྱི་ནང་དུ་ངེད་ཀྱི་ཡིད་ལ་ངེད་ཀྱིས་བཤད་པ་དེ་བསམ་ཚུལ་གསར་པ་ཞིག་
ཡིན་སྙམ་དུས། འདི་གུས་མོ་སོ་སོའི་བསམ་བློ་ཡིན་མིན་གུས་མོས་མི་ཤེས། ཞེས་ངེད་ཀྱིས
རྟག་པར་ཁོང་ལ་སྐད་ཆུང་ངུས་ཤོད་ཀྱི་ཡོད། སྐབས་རེར་ངེད་ཀྱིས་འབྲི་བཞིན་འབྲི་བཞིན་
འདི་ནི་གཞན་གྱིས་སྔོན་ནས་བྲིས་པ་ཞིག་ཡིན་པ་ཧ་གོ་མཁན་བྱུང་ན་ཇི་ལྟར་བྱེད་དམ་ཞེས་
ཆིག་ལབ་རྒྱག དེ་ལྟར་དྲན་མ་ཉིད་ལ་ངེད་ཀྱི་ལག་པ་བར་མེད་དུ་འདར་ནས་ཉིན་དེར་ཅི་
ཡང་འབྲི་མི་ཐུབ། ཐ་ན་ད་ལྟའི་དུས་སུ་ཡང་སྐབས་སྐབས་སུ་ངེད་ལ་སེམས་ཁྲལ་དང་བློ་མ་
བདེ་བ་དེ་འདྲ་རང་ཡོང་གིན་གདའ། ཐེངས་དེའི་མྱོང་བ་འཇིགས་སུ་རུང་བ་དེས་ངེད་ཀྱི་
སེམས་ལ་བག་ཆགས་ངན་པ་སུབ་ཐབས་བྲལ་བ་དེ་འདྲ་ཞིག་བཞག་པ་ངེད་ཀྱིས་ད་ཆ་གཞི་
ནས་ཤེས་སོང་། སྲས་མོ་སཱ་ལི་ཧྥཎ་ལགས་ཀྱིས་ངེད་ལ་སེམས་གསོ་དང་རོགས་རམ་གང་དྲག་
གནང་བ་དང་། ངེད་ཀྱི་གདེང་སྤོབས་སླར་གསོ་ཡོང་ཆེད། ཁོང་གིས་གཞོན་ནུའི་མཛའ་བོ་
ཞེས་པའི་དུས་དེབ་ལ་ངེད་ཀྱི་འཚོ་བའི་མྱོང་བ་ཕྱིར་དྲན་བྱས་པའི་རྩོམ་རིང་པོ་རང་མིན་པ་
ཞིག་འབྲི་བར་ངེད་ལ་སྐུལ་མ་བྱས། དེ་དུས་ངེད་རང་ལོ་བཅུ་གཉིས་ལ་སོན་ཙམ་ཡིན་སྟབས།
རྩོམ་ཡིག་དེ་འདྲ་འབྲི་བར་དཀའ་ཚེགས་ཤིན་ཏུ་ཆེ། ད་ཆ་སྔར་སོང་ལ་རྗེས་དྲན་བྱེད་དུས།
རྩོམ་དེ་འབྲི་བ་ལས་ངེད་ལ་སླད་མར་ཕན་ཐོགས་ཡོང་རྒྱུ་ཡིན་པ་ངེད་ཀྱིས་དེ་དུས་ནས་སྔོན་
ཚོར་བྱུང་བ་འདྲ་སྟེ། དེ་ལྟ་མིན་ན་ངེད་ཀྱིས་རྩོམ་དེ་འབྲི་གཏན་ནས་མི་ཐུབ་བོ། །
ངེད་ལ་སེམས་ཆུང་གིས་བཅིངས་མོད། ཞུམ་པ་མེད་པའི་སྙིང་སྟོབས་བསྐྱེད་ནས་རྩོམ་
དེ་བྲིས་པ་རེད། ངེད་ཀྱིས་རྩོམ་དེ་མཐའ་འཁྱོལ་བར་བྱེད་ཐུབ་ན། ངེད་རང་ཡང་བསྐྱར་
གདེང་སྤོབས་ཡོད་པར་གྱུར་ནས། རང་གི་འཇོན་ཐང་འདོན་སྤེལ་ཐུབ་རྒྱུ་ཡིན་པ་སྲས་མོ་སཱ་
ལི་ཧྥཎ་ལགས་ཀྱིས་མཁྱེན་སྟབས། ཁོང་གིས་གཞོགས་ནས་སྐུལ་འདེབས་དང་གོ་བསྐོན་བློ་
འགུགས་ཡང་ནས་ཡང་དུ་གནང་བྱུང་། བད་ཀྱི་དབང་ཕྱུག་ཅེས་པའི་ཀླན་ཀ་མ་བྱུང་གི་གོང་
ལ། ངེད་ཀྱིས་ཕྲུ་གུ་གཞན་དང་འདྲ་བར་སྣང་བ་སྐྱིད་པའི་འཚོ་བར་རོལ་བ་ཡིན། འོན་ཏེ་
རྗེས་སུ་ངེད་རང་ཁ་མི་གྲགས་མཁན་ཞིག་ལ་གྱུར་ནས། རྟག་པར་མངོན་རྒྱུ་མེད་པའི་དོན་
འགར་བསམ་གཞིགས་བྱེད་པར་ཐལ། དུས་ཡུན་གང་ཙམ་སོང་རྗེས། སེམས་ལ་གཟན་པའི་
མྱོང་བ་དེས་བཟོས་པའི་ཤུགས་རྐྱེན་ངན་པ་ལས་ངེད་རང་རིམ་བཞིན་ཐར་ལ། ཞུན་བརྡར་
བཅད་པ་བརྒྱུད། ངེད་ཀྱི་རིག་པ་དེ་སྔ་ལས་གསལ་ཞིང་། འཚོ་བར་ངོས་འཛིན་ཇེ་ཟབ་ཏུ་
སོང་།
་ལོ1893ལོའི་ངེད་ཀྱི་དོན་ཆེན་ཁ་ཤས་ནི། སྲིད་འཛིན་ཁ་ལེ་ཧྥུ་ལཎ་ལགས་ཀྱིས་
འགན་བཞེས་དམ་འཇོག་མཛད་སྐབས་ངེད་རང་ཝ་ཧྲེང་ཐོཎ་ལ་ལྗོངས་རྒྱུར་ཕྱིན་པ་དང་། དེ་
ནས་ཡང་ཎེ་ཡ་ཀ་རའི་རྦབ་ཆུ་ཆེན་མོར་སྤྲོ་གསེང་ལྟ་སྐོར་བྱེད་པར་ཕྱིན་པར་མ་ཟད་འཛམ་
གླིང་དངོས་རིགས་འགྲེམས་ཚོགས་ལ་ལྟ་སྐོར་བྱས་པ་ཡིན། དེ་ལྟར་ངེད་ཀྱི་སློབ་སྦྱོང་བྱེད་
མཚམས་ཡང་ཡང་ཆད་པར་མ་ཟད། ཐེངས་རེར་གཟའ་འཁོར་ཁ་ཤས་རེ་ཆད་སྟབས། ལོ་
དེའི་སློབ་སྦྱོང་གི་སྐོར་ཆ་ལག་ཚང་བ་ཞིག་བརྗོད་ཧ་ཅང་དཀའ་བར་གྱུར། ངེད་ཚོས་སྤྱི་ལོ་
1893ལོའི་ཟླ་བ3པའི་ནང་ཎེ་ཡ་ཀ་རར་ཕྱིན་པ་ཡིན། ངེད་ཀྱིས་ཎེ་ཡ་ཀ་རའི་རྦབ་ཆུ་ཆེན་
མོར་ཐུར་ལྟ་བྱེད་སའི་བྲག་མཐོན་པོ་ཞིག་གི་སྟེང་དུ་ལངས་པ་ན། མཁའ་རླུང་འདར་ཞིང་
ས་གཞི་གཡོ་སྒུལ་ཤིག་ཤིག་བྱེད་པའི་ཉམས་སྣང་སྨྲ་བརྗོད་ལས་འདས་པ་ཞིག་ངེད་ལ་འཆར་
བྱུང་།
ངེད་ལྟ་བུའི་འོན་ལོང་ཞིག་གིས་ཎེ་ཡ་ཀ་རའི་རྦབ་ཆུ་ཆེན་མོའི་ཡུལ་ལྗོངས་ཕུན་
ཚོགས་ལྷུན་སྟུག་ཅན་དེར་ཉམས་སུ་མྱོང་ནུས་པ་དེའི་ཐད་སྐྱེ་བོ་མང་པོ་ཞིག་གིས་ཡ་མཚན་
ཆེ་མདོག་བྱེད། ལྟ་ན་སྡུག་པའི་མཛེས་ལྗོངས་དང་སྙན་འཇེབས་ལྡན་པའི་རོལ་དབྱངས་
ཀྱིས་ཁྱེད་ལ་ཕན་ཐོགས་ཅི་ཡོད་དམ། ཁྱེད་ཀྱིས་མཚོ་ཁའི་ལང་ལོང་འཕྱུར་བའི་རླབས་ཀྱི་
གཟེགས་མ་མཐོང་བར་མི་ནུས་ལ། དེ་དག་གིས་ཁྲོས་པའི་ང་རོ་དང་འུར་སྒྲ་སྒྲོག་པ་ཡང་
ཐོས་མི་ཐུབ་པས། དེ་ཚོས་ཁྱེད་ལ་ཕན་ཐོགས་ཅི་ཡོད་དམ། ཞེས་ཁོང་རྣམས་ཀྱིས་དེ་སྐད་
ཁོ་ན་འདྲི་བར་བྱེད། དོན་དུ་དེ་དག་གིས་སྲིད་འདིའི་ཐམས་ཅད་མཚོན་པར་ནུས་པ་ནི་ཧ་
ཅང་གསལ་པོ་རེད་ཅེས་བརྗོད་ཆོག་ལ། བརྩེ་དགའ་ཞེས་པ་དང༌། ཆོས་ལུགས་ཞེས་པ་དང་།
སེམས་བཟང་ཞེས་པ་ལྟ་བུ་ནི་རྒྱ་མར་བཀྱགས་ནས་འཇལ་ཐབས་མེད་པ་དེ་བཞིན་དུ་དེ་དག་
གི་ཡོན་ཏན་ལ་ཡང་ཚད་ཀྱིས་འཇལ་ཐབས་མེད།
སྤྱི་ལོ1893ལོའི་དབྱར་དུས་སུ། ངེད་ཀྱིས་སྲས་མོ་སཱ་ལི་ཧྥཎ་ལགས་དང་། འབུམ་རམས་
པ་ཨ་ལེགས་ཙཎ་ཊར་གྷ་རོད་ཨེམ་བྷེལ་ལགས་གཉིས་དང་ལྷན་དུ་འཛམ་གླིང་དངོས་རིགས་
འགྲེམས་ཚོགས་ལ་ལྟ་སྐོར་བྱས་པ་ཡིན། ལྟ་སྐོར་བྱེད་རིང་གི་ཉིན་མོ་དེ་དག་ནང་། ངེད་རང་
ཆུང་དུས་སྐབས་ཀྱི་ཀུན་རྟོག་ཧ་ཅང་མང་པོ་རེ་རེ་བཞིན་དུ་ངོ་མཚར་ཅན་གྱི་དངོས་ཡོད་ལ་
གྱུར་པ་དེས་ངེད་ཀྱི་ན་ཕྲ་བའི་སེམས་ལ་བག་ཆགས་ཀྱི་རི་མོ་ཆེས་ཤིན་ཏུ་མཛེས་པ་ཞིག་བྲིས་
སོང་། འཛམ་གླིང་ཡུལ་ཕྱོགས་ཁག་གི་མི་དམངས་ཀྱིས་བཏོད་པའི་བྱས་རྗེས་ངོ་མཚར་ཅན་
སྣ་ཚོགས་ད་ལྟ་ངེད་ཀྱི་མདུན་དུ་གསལ་ལེར་མངོན་པས་ན། ངེད་ཀྱིས་ཉིན་ལྟར་རྨི་ལམ་གྱི་
ཁྲོད་དུ་འཛམ་གླིང་ཧྲིལ་པོ་སྐོར་བཞིན་ཡོད་པ་ལྟར་འགྲེམ་སྟོན་དངོས་པོ་རེ་རེ་ལ་སོར་མོས་
འཆང་ཙམ་རེ་བྱས། དེ་དག་ནི་སྐྱེ་རྒུའི་ལས་བརྩོན་དང་བློ་གྲོས་ཀྱི་སྙིང་བཅུད་རེད།
ངེད་རང་དངོས་རིགས་འགྲེམས་ཚོགས་ཀྱི་རོལ་རྩེད་དོ་རར་དགའ་ཤོས་ཡིན། དེ་གའི་
གང་སར་ཨ་རབ་ཀྱི་གཏམ་རྒྱུད་ནང་གི་འཇིག་རྟེན་དང་གཉིས་སུ་མ་མཆིས་པའི་ངོ་མཚར་
ལྟད་མོ་ཆེ་བ་དང་། དེ་གར་དབང་ཕྱུག་ཆེན་མོ་དང་གླང་པོ་ལྷའི་སྐུ་བཤམས་པའི་ཁྲོམ་ར་ངོ་
མཚར་ཅན་ཡོད་པ་དེས་དཔེ་དེབ་ཀྱི་ནང་དུ་འཁོད་པའི་རྒྱ་གར་གྱི་རྣམ་པ་སླར་ཡང་མངོན་
པར་བྱས་ལ། དེ་གར་ཁད་རོ་གྲོང་ཁྱེར་གྱི་འདྲ་དཔེ་དང་། གཏོར་གཟུགས་མཐོ་ལྕོག་དང་།
ཁ་ཆེའི་ལྷ་ཁང་ཡོད་ཅིང་། ད་དུང་རུ་སྟར་བསྒྲིགས་ནས་སྐྱོད་བཞིན་པའི་རྔ་མོང་ཡང་གདའ།
དེ་ནས་ཕར་ཙམ་ཕྱིན་ན་ཧྥེ་ཎེ་སིའི་ཆུ་འོག་བྲག་སྐོར་མཚེའུ་ཡོད། ཉིན་ལྟར་གྱི་དགོང་མོར་
གློག་འོད་ཀྱིས་གྲོང་ཁྱེར་དང་གྱེན་འཕྱུར་ཆུ་མིག་གསལ་བར་བྱེད་དུས། ངེད་ཚོ་ཚང་མས་
མཚོ་ཁའི་གྲུ་ཆུང་ཞིག་ནང་བསྡད་དེ་མཚེའུའི་སྟེང་དུ་འཕྱོ་ལྡིང་བྱེད་ཀྱི་ཡོད། གྲུ་ཆུང་དེ་
དང་མི་རིང་བའི་ས་ན་མཚོ་ཇག་གི་གྲུ་ཞིག་ཡོད་པ་དེའི་ནང་དུ་ཡང་ངེད་ཕྱིན་པ་ཡིན། མི་
ཉིད་མི་ལ་དགའ། ཞེས་པ་དེ་ནི་འཇིག་རྟེན་ཁམས་ཀྱི་འགྲོ་ལུགས་ཤིག་ཡིན་པ་ཡང་སྲིད་དེ།
དེ་སྔ་བྷོ་སི་ཏོཎ་དུ་སྡོད་དུས། ངེད་ཀྱིས་དམག་གྲུ་ཞིག་གི་ནང་དུ་འགྲོ་མྱོང་ཡང་མཚོ་ཇག་
གི་གྲུ་འདིར་ངེད་རང་དེ་བས་དགའ་བ་ཡོད། གྲུ་འདིར་གྲུ་པ་གཅིག་རང་ལས་མེད་པ་དེས་
ཀུན་ལ་སྤྱི་འདོམས་བྱེད་ཅིང་། རླུང་ཞི་རླབས་འཇགས་སམ་དྲག་ཆར་རླུང་འཚུབ་ཅི་ཞིག་
བྱུང་རུང་། དེ་ཡིས་དཔའ་ངར་ཆེར་བསྐྱེད་ཀྱིས་མདུན་དུ་བསྐྱོད་པ་དང་། ལན་བརྒྱར་ཕམ་
ཡང་དཔའ་མི་ཞུམ་ཞིང་། དེ་ཡིས་ངེད་ཅག་ནི་མཚོ་ཐོག་གི་དཔའ་རྒོད་ཡིན་ཞེས་སྐད་གསང་
མཐོན་པོས་འབོད་བཞིན་ཕོ་རྩལ་ཡོད་རྒུ་བཏོན་ཏེ་རྒྱ་མཚོ་ཆེན་མོ་དང་དམར་འཛིང་བྱེད་པ་
དང་། འགྲན་ཟླ་བྲལ་བའི་གདེང་སྤོབས་དང་། རབ་ཏུ་རྒྱས་པའི་འཐབ་སེམས་ངོམ་པར་བྱེད།
དེ་དང་བསྡུར་ན་ད་ལྟའི་གྲུ་པ་རྣམས་ནི་འཕྲུལ་ཆས་ཀྱི་ཟུར་གཏོགས་རང་ལ་གྱུར་ནས་གདའོ། །
མཚོ་ཇག་གི་གྲུ་དེ་དང་མདའ་རྒྱང་གང་ཙམ་གྱི་ས་ན་འཕགས་མ་མད་རོད་ཡ་ལན་
པར་གྱི་འདྲ་དཔེའི་གྲུ་ཞིག་ཡོད་པ་དེ་ཡང་སྙིང་ཅི་འདྲ་ཞིག་ཡིན་པ་རེད་ལྟ་བར་ཕྱིན་པ་ཡིན།
གཉན་དཔོན་ལགས་ཀྱིས་སྔོན་ཆད་ཁོ་ལུམ་བྷུས་བཞུགས་མྱོང་བའི་གྲུ་ཁང་ནང་ལ་ཁྲིད་གནང་བྱུང་
ལ། གྲུ་ཁང་ནང་གི་སྒྲོག་ཙེའི་སྟེང་ན་དུས་ཚོད་རྩི་ཆས་གྷི་ལ་སི་ཆུང་ཆུང་ཞིག་བཞག་ནས་གདའ་བ་
དེས་ངེད་ཀྱི་ཡིད་ལ་བག་ཆགས་སུབ་ཐབས་བྲལ་བ་ཞིག་བཞག་སོང་། ཁོ་ལུམ་བྷུའི་ཟླ་རོགས་ཡིད་
ཆད་དྲག་པོས་མནར་བ་དག་གིས་ངོ་ལོག་བྱེད་རྩིས་ཡོད་དུས། དཔའ་ངར་ཞུམ་པ་མེད་པའི་
མཚོ་འགྲུལ་མཁས་པ་ཁོང་གིས་དུས་ཚོད་རྩི་ཆས་ནང་གི་བྱེ་མ་རྡོག་བུ་རེ་རེ་བྱས་ནས་འཛག་
པར་ལྟ་བཞིན་དུ་སེམས་འཚབ་སུན་སྣང་དང་བློ་མི་བདེ་བ་བྱས་མྱོང་ཡོད་དམ་སྙམ་དུ་དུས་
ཚོད་རྩི་ཆས་དེ་ཡིས་ངེད་ཀྱི་ཀུན་རྟོག་རབ་དང་རིམ་པ་འཕེལ་བར་བྱས།
འཛམ་གླིང་དངོས་རིགས་འགྲེམས་ཚོགས་ཀྱི་གདན་ས་པ་སྐུ་ཞབས་ཧེ་གྷིཎ་བྷོ་ཐམ་
ལགས་ཀྱིས་ངེད་ལ་དམིགས་བསལ་གྱི་གཟིགས་སྐྱོང་གནང་སྟེ། ངེད་ཀྱིས་འགྲེམ་སྟོན་དངོས་
པོར་ལག་གིས་ཐུག་ཆོག་པར་བྱས། སྔོན་ཆད་ཕི་ཙ་རོས་ཕེ་རུའི་གསེར་དངུལ་ནོར་བུའི་
རིགས་ལ་འཕྲོག་བཅོམ་བྱེད་པ་དང་འདྲ་བར། ངེད་ཀྱིས་ངང་སྒུག་བྱེད་ལོང་ཡང་མེད་པར་
འདོད་རྔམ་ཆེན་པོས་འཛམ་གླིང་དངོས་རིགས་འགྲེམས་ཚོགས་ཐོག་གི་རིན་ཆེན་ནོར་བུ་རེ་རེ་
ལ་མཛུབ་མོས་རེག་པ་ཡིན་ལ། འཛམ་གླིང་དངོས་རིགས་འགྲེམས་ཚོགས་ཧྲིལ་པོ་དེ་ནི་ལག་
པས་རེག་ཆོག་པའི་མདོག་མདངས་རྣམ་བཀྲའི་རིས་སྣ་འཆར་མདོང་ཞིག་ལྟར་སྣང་། འགྲེམ་
སྟོན་དངོས་པོ་རེ་རེས་ངེད་ཀྱི་ཡིད་དབང་རབ་ཏུ་བཀུག་པ་དང་། ལྷག་པར་ཧྥ་རཎ་སིས་ཐོན་སྐྱེད་
བྱས་པའི་ཟངས་སྐུ་དེ་ཀུན་གསོན་ཉམས་དེ་ལྟར་དོད་པ་ནི་ལྷ་ཡི་ཕོ་ཉ་འཇིག་རྟེན་མི་ཡུལ་ལ་
བྱོན་ཚེ། སྒྱུ་རྩལ་མཁན་པོས་དེ་དག་བཟུང་ནས་མི་ཡི་གཟུགས་སུ་བྱས་སམ་སྙམ་དུ་ངེད་ཀྱི་
ཡིད་ནི་འཕྱང་མོ་ཉུག་ཏུ་གྱུར།
རེ་བཟང་རི་གདོང་གི་འགྲེམ་སྟོན་ཚོམས་སུ་ངེད་ཀྱིས་རྡོ་རྗེ་ཕ་ལམ་བཟོ་བའི་བཟོ་རྩལ་གྱི་
བརྒྱུད་རིམ་མང་པོ་ཞིག་ཤེས་ལ། གོ་སྐབས་བྱུང་མ་ཉིད་ལ་ངེད་ཀྱིས་སྐོར་བ་བྱེད་བཞིན་པའི་
འཕྲུལ་ཆས་ལ་ལག་གིས་ཐུག་ནས། མི་ཚོས་རྡོ་རྗེ་ཕ་ལམ་རྒྱ་མར་ཇི་ལྟར་འདེགས་པ་དང་།
བཏུབ་གཞོག་དང་འཇམ་དབུར་མདངས་འདོན་ཇི་ལྟར་བྱེད་ཚུལ་ཤེས་པར་བྱས་པ་ཡིན། གཙང་
མར་བཀྲུས་ཟིན་པའི་རྡོ་རྗེ་ཕ་ལམ་གྱི་ཁྲོད་དུ་ངེད་ཀྱིས་ལག་པ་བརྐྱངས་པས། ཏག་ཏག་རྡོ་རྗེ་ཕ་
ལམ་རྡོག་བུ་གཅིག་ལག་པར་ཐེམས་པ་ན། འཁྲིས་ཀྱི་མི་ཚང་མས་དེ་ནི་ཨ་རི་ནས་ཐོན་པའི་རྡོ་
རྗེ་ཕ་ལམ་ངོ་མ་འབའ་ཞིག་དེ་རེད་ཅེས་བསྔགས་བརྗོད་ཡང་ཡང་བྱས།
ངེད་ཚོས་གང་སར་ལྟ་སྐོར་བྱེད་པར་འབུམ་རམས་པ་བྷེལ་ལགས་ཀྱིས་འགྲོ་རོགས་གནང་
བ་དང་། ངོ་མཚར་རྨད་དུ་བྱུང་བའི་དངོས་པོ་ཞིག་གཟིགས་ཚེ། ཁོང་གིས་ཐུགས་སྣང་གཤིན་
པོས་ངེད་ལ་དེའི་སྐོར་འགྲེལ་བཤད་ཐེངས་རེ་མཛད། གློག་ཆས་སྒྲིག་པའི་ཚོམས་ཆེན་གྱི་ནང་
དུ། ངེད་ཚོས་ཁ་པར་དང་། སྐད་པར་སོགས་གསར་བཏོད་དངོས་པོར་ཞིབ་པར་བལྟས། འབུམ་
རམས་པ་བྷེལ་ལགས་ཀྱིས་ལྕགས་རིགས་ཀྱི་སྐུད་པར་ཡུལ་དུས་ཀྱི་ཚོད་འཛིན་མེད་པར་ཐག་
རིང་པོ་དེ་འདྲར་ཆ་འཕྲིན་མྱུར་པོ་དེ་འདྲ་ཁྱབ་སྤེལ་ཐུབ་དོན་ཅི་ཡིན་དང་། དེ་ཡིས་བོ་རོ་མད་
ཤིའུ་སི་དང་འདྲ་བར་ལྷ་ཡུལ་ནས་མེ་བརྐུས་ཏེ་མི་ཡུལ་དུ་འཁྱེར་ནུས་དོན་ཅི་ཡིན་ངེད་ལ་
གསལ་སྟོན་མཛད། ངེད་ཚོས་ད་དུང་སྐྱེ་རྒུའི་འབྱུང་ཁུངས་སྐོར་གྱི་འགྲེམ་སྟོན་ཚོམས་ལ་ལྟ་
སྐོར་བྱས་པ་དང་། ངེད་ཀྱི་ཡིད་དབང་རབ་ཏུ་འགུགས་མཁན་ནི་གནའ་བོའི་མེག་སི་ཁོའི་ཤུལ་
བཞག་དངོས་རྫས་ཁག་ཅིག་དང་། རྡོ་ཆས་ཐབས་ཆག་དེ་དག་རེད། རྡོ་ཆས་ནི་དུས་རབས་
ཀུན་གྱི་དཔང་པོ་འབའ་ཞིག་ཡིན་དོན་ནི། ཡི་གེ་མེད་པའི་གདོད་མའི་རང་བྱུང་ཁམས་ཆེན་
མོའི་བུ་ཚར་(དེ་དུས་ངེད་ཀྱིས་དེ་འདྲ་ཟེ་རང་དྲན་ལ། མཛུབ་བརྡ་ཡང་དེ་འདྲ་ཟེ་རང་བྱས་
པ་ཡིན།)བསླངས་པའི་མཛད་རྗེས་རྡོ་རིང་ཡིན་པ་དེ་དག་ཇི་སྲིད་བར་དུ་གནས་རྒྱུ་རེད་ལ།
རྒྱལ་བློན་དང་དམག་དཔོན་གྱི་ཆེད་དུ་བཞེངས་པའི་རྡོ་རིང་དེ་ཚོ་ནི་ཤུལ་མེད་དུ་འགྲོ་རྒྱུར་ངེས།
ངེད་ཀྱི་ཡིད་དབང་འཕྲོག་བྱེད་གཞན་ཞིག་ནི་ཨེ་ཅིབ་ཀྱི་རོ་སྐམ་ཡིན་རུང་། ངེད་རང་དེ་ཡི་
འཁྲིས་སུ་བཅར་བར་མི་ནུས་ལ་ལག་པས་རེག་པར་ཡང་མི་ཕོད། གནའ་བོའི་ཤུལ་བཞག་དངོས་
རྫས་ལས་ངེད་ཀྱིས་སྐྱེ་རྒུ་འཕེལ་རྒྱས་ཕྱིན་ཚུལ་སྐོར་གྱི་འབྲེལ་ཡོད་ཤེས་བྱ་མང་པོ་ཞིག་ཤེས་
པའི་ཁྲོད་ནས། མང་པོ་ཞིག་ནི་ངེད་ཀྱིས་དེ་སྔ་ཐོས་མྱོང་མེད་ལ། དཔེ་དེབ་ཀྱི་ནང་ནས་ཀྱང་
མཐོང་མྱོང་མེད་པ་ཤ་སྟག་རེད།
དེའི་རིང་གི་མྱོང་བས་ངེད་ཀྱི་ཤེས་བྱ་ཆེས་ཕུན་སུམ་ཇེ་ཚོགས་སུ་སོང་ལ། འཛམ་གླིང་
དངོས་རིགས་འགྲེམས་ཚོགས་རིང་གི་གཟའ་འཁོར་གསུམ་པོ་དེའི་ནང་ངེད་ཀྱི་ཤེས་བྱ་སློབ་
གཉེར་བྱེད་པའི་དགའ་དད་ལ་འཕུར་མཆོངས་ལྟ་བུའི་འགྱུར་ལྡོག་ཅིག་བྱུང་ནས། དེ་སྔ་བྱིས་
སྒྲུང་དང་རྩེད་ཆས་ལ་མགོ་འཁོར་ཏེ་སྡོད་པ་ནས་ད་ལྟ་དངོས་ཡོད་འཇིག་རྟེན་གྱི་བྱ་དངོས་
རྣལ་མའི་རང་ཞལ་མཇལ་བའི་སྟེང་དུ་སྤོ་བསྒྱུར་བྱས་སོང་།

ལེའུ་བཅུ་དྲུག་པ།
ལ་ཐིན་གྱི་སྐད་ལ་སྦྱངས་བརྩོན་བྱེད་པ།

དང་ཐོག་ངེད་རང་ལ་ཐིཎ་སྐད་ཀྱི་བརྡ་སྤྲོད་གཞུང་ལ་སྦྱོང་
འདོད་དེ་ཙམ་མེད་དེ། ཐ་སྙད་སོ་སོའི་དོན་ནི་གསལ་པོ་དེ་འདྲ་ཡིན་
པས། བརྡ་སྤྲོད་ཀྱི་དབྱེ་ཞིབ་ཐད་ལ་མགོ་འཁོར་ནས་སྡོད་རྒྱུ་ཅི་ཡོད་
སྙམ་ལ། མིང་ཚིག་དང་། རྣམ་དབྱེ་དང༌། རྐྱང་ཚིག་དང༌། མོ་
ཡིག་གི་མཚོན་རྟགས་ལ་སོགས་པ་དེ་དག་ནི་རྙོག་སུན་ཚ་པོ་དེ་འདྲ་
རེད་ཨང་སྙམ་ཞིང་། དེ་འདྲ་བྱེད་པ་ལས་ནི་སྐྱེ་དངོས་རིག་པའི་དབྱེ་
ཞིབ་བྱེད་སྟངས་ཀྱི་ཐོག་ནས་ངེད་རང་གིས་གསོས་པའི་ཞི་མི་དེའི་
སྐོར་ཤེས་རྟོགས་བྱས་ན་ཡང་ལེགས།
སྤྱི་ལོ1893ལོའི་ཟླ་བ10པའི་གོང་ལ། ངེད་ཀྱིས་མགོ་མཇུག་མེད་པར་སློབ་ཚན་ཁག་
རང་སྦྱོང་བྱས་ཤིང་། གྷི་རི་སིའི་ལོ་རྒྱུས་དང་། རོ་མའི་ལོ་རྒྱུས་དང༌། ཨ་རིའི་ལོ་རྒྱུས་བཅས་
བཀླགས་པ་ཡིན། ངེད་ལ་ཧྥ་རཎ་སིའི་སྐད་ཀྱི་བརྡ་སྤྲོད་རིག་པའི་དཔེ་དེབ་ཅིག་ཡོད་པ་དེ་ནི་
ཡི་གེ་འབུར་དོད་ཅན་གྱི་པར་མ་ཞིག་རེད། ངེད་ཀྱིས་ཧྥ་རཎ་སིའི་སྐད་ཕྲན་བུ་སྦྱངས་ཏེ། ཐ་
སྙད་གསར་པ་གང་ཤེས་པ་དག་སྤྱད་ནས་རྟག་པར་བློ་སྦྱོང་བྱེད་རྒྱུ་དེ་རོལ་རྩེད་ཅིག་ལ་བརྩིས་
པ་ཡིན། འོན་ཏེ་ཧྥ་རཎ་སིའི་སྐད་ཀྱི་བརྡ་སྤྲོད་གཞུང་དེའི་ནང་དུ་ཐ་སྙད་ཁ་ཤས་ལ་སྒྲ་འདོན་
སྟངས་སྦྱར་ཡོད་སྟབས། རོགས་པ་སུ་གང་ཡང་མེད་པར་ངེད་ཀྱིས་ཧྥ་རཎ་སིའི་སྐད་ཀྱི་སྒྲ་
འདོན་ཨེ་ཤེས་བལྟས་པ་ཡིན། ངེད་ཀྱི་ངོས་ནས་བཤད་ན། དེའི་ཐད་དཀའ་ངལ་ཤིན་ཏུ་ཆེ་བ་
ནི་སྨོས་མེད་ཡིན་རུང་། ཆར་པ་འབབ་དུས་ངེད་ལ་སོས་དལ་དུ་སྡོད་མི་དགོས་པའི་ལས་ཀ
ཞིག་བྱུང་བར་མ་ཟད། བརྡ་སྤྲོད་ཀྱི་འགྲོ་སྟངས་ཁག་ཅིག་ཤེས་བདེན་ཡིན་སྟབས། ངེད་ཀྱིས
སྤྲོ་བ་རབ་ཏུ་འཕེལ་བཞིན་དུ་སླ་ཧྥོཎ་ཐཎ་གྱི་གཏམ་རྒྱུད་ཅེས་པ་དང་། བཙན་སྐུལ་གྱི་དབང་
དུ་གྱུར་པའི་སྨན་པ་ཞེས་པ་དང་། ཨ་ཐད་རླིད་ཅེས་པ་བཅས་ཀྱི་དཔེ་དེབ་ལས་དུམ་བུ་ཁ་ཤས་
རེ་ཀློག་ཐུབ་པ་བྱུང་།
ངེད་ཀྱིས་ད་དུང་སྐད་ཆ་ཤོད་རྒྱུ་ཡུན་ཧ་ཅང་རིང་པོར་སྦྱངས་པ་ཡིན། ངེད་ཀྱིས་དཔེ་
དེབ་ལ་སོར་མོས་རེག་བཞིན་སྐད་གསང་མཐོན་པོས་སྲས་མོ་སཱ་ལི་ཧྥཎ་ལགས་ཀྱི་དྲུང་དུ་གྱེར་
ཀློག་བྱེད་པའམ། ཡང་ན་ངེད་རང་དགའ་ཤོས་ཡིན་པའི་སྙན་ངག་བློ་འཛིན་བྱེད་པ་ཡིན་ལ།
ཁོང་གིས་ངེད་ཀྱི་སྒྲ་འདོན་སྟངས་ཡོ་བསྲང་གནང་ཞིང་། དུམ་མཚམས་གང་དུ་གཅོད་དགོས་
པ་དང་། སྒྲ་གདངས་ག་འདྲ་ཟེ་བསྒྱུར་དགོས་པ་བཅས་ངེད་ལ་བསླབས་གནང་བྱུང་། སྤྱི་ལོ་
1893ལོའི་ཟླ་བ10པར། ངེད་རང་འཛམ་གླིང་དངོས་རིགས་འགྲེམས་ཚོགས་ལ་ལྟ་སྐོར་བྱས་
པའི་ངལ་དུབ་ལས་གསོས་ཤིང་སྤྲོ་སྣང་ལས་བུད་རྗེས། གཞི་ནས་སློབ་ཚན་ཁག་ཅིག་དུས་
ཐོག་ལ་འཚོགས་ཏེ་དུས་ཐོག་ལ་སྦྱངས་པ་ཡིན།
དེ་དུས་ངེད་དང་སྲས་མོ་སཱ་ལི་ཧྥཎ་ལགས་གཉིས་ཕེཎ་སི་ཧྥ་ཎེ་ཡ་མངའ་སྡེའི་ཧུལ་ཐོཎ་
དུ་སྐུ་ཞབས་དབེ་ལེམ་ཝད་ངྷ་ལགས་ཀྱི་ཁྱིམ་ལ་མགྲོན་པོར་ཡོད། ཁོང་གི་ཁྱིམ་མཚེས་སྐུ་
ཞབས་ཨད་རོཎ་སི་ལགས་ནི་ལ་ཐིཎ་གྱི་སྐད་ལ་མངའ་དབང་བརྙེས་པའི་མཁས་པ་ཆེན་པོ་
ཞིག་རེད། ཁོང་རྣམས་ཀྱིས་ངེད་རང་ཁོང་གི་དྲུང་ནས་སློབ་སྦྱོང་བྱེད་དུ་འཇུག་རྒྱུ་གནང་
ནས་གདའ། ཁོང་ནི་ཉམས་མྱོང་ཕུན་སུམ་ཚོགས་ཤིང་། ཐུགས་རྒྱུད་ཤིན་ཏུ་བཟང་བ་ཞིག་
ཡིན་པ་ངེད་ཀྱིས་ད་ལྟ་ཡང་དྲན་བཞིན་མཆིས། ཁོང་གིས་ངེད་ལ་གཙོ་བོར་ལ་ཐིཎ་གྱི་བརྡ་
སྤྲོད་གཞུང་ལུགས་བསླབས་གནང་བ་དང་། སྐབས་རེར་ངེད་ཀྱིས་རྙོག་དྲ་ཆེ་ལ་ཆོ་བྲོ་མེད་
པ་ཁོ་ནར་བརྩི་བའི་གྲངས་རིག་པ་ཡང་བསླབས་གནང་བྱུང་། སྐུ་ཞབས་ཨད་རོཎ་སི་ལགས་
ཀྱིས་ད་དུང་ཐཎ་ཎེ་སཎ་གྱི་དྲན་སེམས་ཞེས་པའི་དཔེ་དེབ་དེ་ངེད་ལ་ཀློག་རོགས་གནང་བ་
རེད། ངེད་ཀྱིས་དེ་སྔ་ནས་དཔེ་དེབ་མང་པོ་བལྟས་མྱོང་ཡང་། དཔྱད་བརྗོད་ཀྱི་མཐོ་ཚད་
ནས་བལྟས་མྱོང་རྩ་བ་ནས་མེད། དེ་ནི་རྣམ་ཀུན་མཛའ་བོ་དང་འཕྲད་ཚེ་བརྐྱང་ལག་བཏང་
མ་ཉིད་ལ་དེ་སུ་ཡིན་ངོ་ཤེས་ནུས་པ་ཇི་བཞིན་དུ། ངེད་ཀྱིས་རྩོམ་པ་པོ་ཞིག་ལ་ཤེས་རྟོགས་ཇི་
ལྟར་བྱེད་པ་དང་། འདི་ཡི་རྩོམ་གཤིས་ལ་རྒྱུས་མངའ་ལེན་ཤེས་པ་ད་རེས་དང་པོ་རེད།
དང་ཐོག་ངེད་རང་ལ་ཐིཎ་སྐད་ཀྱི་བརྡ་སྤྲོད་གཞུང་ལ་སྦྱོང་འདོད་དེ་ཙམ་མེད་དེ། ཐ་
སྙད་སོ་སོའི་དོན་ནི་གསལ་པོ་དེ་འདྲ་ཡིན་པས། བརྡ་སྤྲོད་ཀྱི་དབྱེ་ཞིབ་ཐད་ལ་མགོ་འཁོར་
ནས་སྡོད་རྒྱུ་ཅི་ཡོད་སྙམ་ལ། མིང་ཚིག་དང་། རྣམ་དབྱེ་དང་། རྐྱང་ཚིག་དང་། མོ་ཡིག་གི་
མཚོན་རྟགས་ལ་སོགས་པ་དེ་དག་ནི་རྙོག་སུན་ཚ་པོ་དེ་འདྲ་རེད་ཨང་སྙམ་ཞིང་། དེ་འདྲ་བྱེད་
པ་ལས་ནི་སྐྱེ་དངོས་རིག་པའི་དབྱེ་ཞིབ་བྱེད་སྟངས་ཀྱི་ཐོག་ནས་ངེད་རང་གིས་གསོས་པའི་ཞི་
མི་དེའི་སྐོར་ཤེས་རྟོགས་བྱས་ན་ཡང་ལེགས་ཏེ། དེ་ནི་སྲོག་ཆགས་སྒལ་ཚིགས་ཅན་གྱི་གྲས་
ཁོངས་དང་། སྲོག་ཆགས་སུག་བཞི་ཅན་གྱི་སྡེ་ཁོངས་དང་། འོ་འཐུང་སྲོག་ཆགས་ཀྱི་ཚན་
ཁོངས་དང་། ཞི་མིའི་རིགས་བཅས་ཡིན་ཅིང་། ཞིབ་པར་དབྱེ་ན་ངེད་ཀྱི་ཞི་མི་དེའི་མིང་ལ་
ཐཱ་བྷིད་ཟེར་རོ་སྙམ་དུ་ངེད་སེམས་སོ། །འོན་ཏེ་སློབ་སྦྱོང་གཏིང་ཇེ་ཟབ་ཏུ་འགྲོ་བ་དང་ཆབས
ཅིག་སྦྱོང་འདོད་ཇེ་ཆེ་ཇེ་ཆེར་སོང་ཞིང་། ལ་ཐིཎ་སྐད་ཀྱི་ངོ་མཚར་སྙན་འཇེབས་ཁྲོད་དུ་
ངེད་རང་རབ་ཏུ་མྱོས་པར་གྱུར། ངེད་ཀྱིས་རྟག་པར་ལ་ཐིཎ་ཡི་གེའི་རྩོམ་ཡིག་བཀླགས་ནས་
སྐྱོ་སངས་བྱེད་ཀྱིན་ཡོད་ལ། སོ་སོས་གང་ཤེས་པའི་ཚིག་གི་དོན་ལ་གཞིགས་ནས་རྩོམ་གྱི་ནང་
དོན་ལ་གོ་བ་ལེན་ཐབས་བྱས་ཤིང་། སྐྱོ་སངས་བྱེད་སྟངས་དེ་རིགས་ད་ལྟའི་བར་དུ་ཡང་ངེད་
ཀྱིས་མཚམས་བཞག་མེད།
ཤེས་མ་ཐག་པའི་ཡི་གེའི་ནང་ནས་གཟུགས་བརྙན་དང་བརྩེ་སེམས་རབ་རིབ་ཙམ་ཞིག་
མངོན་པ་སྟེ། བསམ་བློ་གང་ཞིག་ཡིད་ལ་ཤར་བ་དེ་དངོས་པོ་མཛེས་ཤོས་སུ་སྣང་བར་ངེད་
ཀྱིས་སེམས་སོ། །སློབ་ཚན་འཚོགས་དུས། སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་འཁྲིས་
སུ་བཞུགས་བཞུགས་པ་གནང་ནས། སྐུ་ཞབས་ཨད་རོཎ་སི་ལགས་ཀྱིས་གསུངས་པ་དག་
ཕྱག་སོར་གྱིས་ངེད་ཀྱི་སྦར་མཐིལ་དུ་སྦྱོར་འབྲི་གནང་བར་མ་ཟད། ངེད་ལ་ཐ་སྙད་གསར་
པ་འཚོལ་རོགས་གནང་གིན་ཡོད། དེ་ལྟར་ངེད་རང་ཨ་ལ་པ་མ་མངའ་སྡེར་ལོག་དུས། ངེད་
ཀྱིས་གད་སར་གྱི་ཀ་ལེ་ཁའི་དམག་འཁྲུག་ཅེས་པ་ཀློག་མགོ་བརྩམས་པ་ཡིན།

ལེའུ་བཅུ་བདུན་པ།
རོད་ཐེ་ས་ཆའི་ཧེ་མ་སོཎ་འོན་པའི་སློབ་གྲྭ།

འོན་ཏེ་ངེད་ཀྱིས་ལེ་ལོ་སྤུ་ཙམ་ཡང་མེད་པར་སློབ་སྦྱོང་ཧུར་ཐག་
ཇི་ལྟར་བྱས་ན་ཡང་། སྔོན་དཔག་བྱས་པའི་ཕན་འབྲས་དེ་འདྲ་ཡོངས་སུ་
ཐོན་མ་ཐུབ། དེ་ནི་ངེད་ཀྱིས་དམིགས་ཚད་འདིང་རྒྱུ་མཐོ་དྲགས་ཐག་ཆོད་
སྟབས། བློ་ཕམ་ཡོང་རྒྱུ་ལྡོག་ཐབས་མེད་པ་ཞིག་ཡིན་ཡང་སྲིད། ངེད་
ཀྱིས་སྔར་བཞིན་གྲངས་རིག་པ་དེ་རྒྱ་རྙི་ནང་བཞིན་གྱི་འཇིགས་སུ་རུང་བར་
བརྩིས་ནས། ཚོད་དཔག་བྱེད་རྒྱུ་ཁོ་ནར་དགའ་བ་ལས་རིགས་འདེད་མ་
བྱས་སྟབས། ངེད་སོ་སོ་དང་ངེད་ལ་སློབ་ཁྲིད་གནང་མཁན་རྒན་ལགས་ལ་
རྙོག་དྲ་རྫོགས་མཐའ་མེད་པ་བཟོས་སོང་།
སྤྱི་ལོ1894ལོའི་དཔྱིད་ཀར། ངེད་ཀྱིས་ཨ་རིའི་འོན་པའི་སྐད་བརྡ་སློབ་ཁྲིད་སྐུལ་སྤེལ་
ཚོགས་པ་ཞེས་པས་ཤའོ་ཐའོ་ཁུའེ་ལ་སྐོང་འཚོགས་བྱས་པའི་ཚོགས་འདུར་ཞུགས་པ་ཡིན།
ཚོགས་འདུ་ངེད་རང་ཎེའུ་གཡོད་གྲོང་ཁྱེར་གྱི་རོད་ཐེ་ཧེ་མ་སོཎ་འོན་པའི་སློབ་གྲྭར་སློབ་སྦྱོང་
བྱེད་པར་གཏོང་རྒྱུ་གནང་བ་དང་། སྤྱི་ལོ1894ལོའི་ཟླ་བ10པར། སྲས་མོ་སཱ་ལི་ཧྥཎ་ལགས་
ཀྱིས་དེ་གར་ངེད་ཀྱི་རོགས་སུ་ཕེབས་པ་རེད། སློབ་གྲྭ་དེ་ནི་ངེད་ཀྱི་སྐད་ཆ་ཤོད་ནུས་དང་ཡི་
གེ་ཀློག་ནུས་ལེགས་སུ་གཏོང་ཕྱིར་ཆེད་མངགས་བདམས་པ་ཞིག་རེད། སློབ་གྲྭ་དེར་ལོ་གཉིས
སྡོད་རིང་། ངེད་ཀྱིས་ནང་དོན་དེ་གཉིས་ཕུད། ད་དུང་གྲངས་རིག་པ་དང་། རང་བྱུང་རིག་པ་
དང་། ས་ཁམས་རིག་པ་དང་། ཧྥ་རཎ་སིའི་སྐད་ཡིག་དང་། འཇར་མཎ་གྱི་སྐད་ཡིག་བཅས་
ལ་སྦྱངས་པ་ཡིན།
ངེད་ཀྱི་འཇར་མཎ་སྐད་ཡིག་གི་དགེ་རྒན་སྲས་མོ་རུའེ་མིད་ལགས་ཀྱིས་ལག་བརྡའི་ཡི་
གེ་མཁྱེན་སྟབས། ངེད་ཀྱིས་འཇར་མཎ་གྱི་སྐད་ཡིག་ཕྲན་བུ་ཤེས་རྗེས། གོ་སྐབས་ཡོད་ཚད་
ལ་ངེད་གཉིས་དབར་འཇར་མཎ་སྐད་ཀྱི་ཐོག་ནས་གཏམ་གླེང་བྱས་པས། ཟླ་ཤས་ལས་མ་
སོང་བར་ཁོང་གིས་ཅི་བཤད་ངེད་ཀྱིས་ཧ་ལམ་ཆ་ཚང་གོ་ཐུབ་པ་བྱུང༌། དེ་ལྟར་འཇར་མཎ་
གྱི་སྐད་ཡིག་སྦྱངས་ནས་ལོ་གཅིག་ཀྱང་མ་སོང་བར། ངེད་ཀྱིས་སྤྲོ་བ་རབ་ཏུ་འཕེལ་བཞིན་
དུ་དབེ་ལེམ་ཐེལ་ཞེས་པའི་སྒྲུང་གཏམ་དེ་བཀླགས་པ་ཡིན། འཇར་མཎ་གྱི་སྐད་ཡིག་ཐད་ལ་
ངེད་རང་ཡར་རྒྱས་གཞན་ཐད་ལས་ཆེས་ཆེ་བ་བྱུང་བདེན་རེད། ངེད་ཀྱི་ཡིད་ལ་ཧྥ་རཎ་སིའི་
སྐད་དེ་འཇར་མཎ་གྱི་སྐད་ལས་འགའ་རབ་ཀྱིས་ཁག་པ་ཡོད་སྣང་འཆར། ངེད་ལ་ཧྥ་རཎ་
སིའི་སྐད་ཡིག་སློབ་མཁན་ནི་ལྕམ་སྐུ་ཞབས་ཨོའུ་ལི་ཧྥི་ཨེར་ལགས་ཡིན་པ་དང་། ཧྥ་རཎ་
སིའི་ལྕམ་སྐུ་ཞབས་དེས་ལག་བརྡའི་ཡི་གེ་མི་མཁྱེན་སྟབས། ཞལ་ནས་མ་བསླབས་ཐབས་
མེད་ཡིན་ཅིང་། ངེད་ཀྱིས་ཁོང་གི་ཞལ་མཆུའི་སྒུལ་སྟངས་ཤེས་པ་བྱ་རྒྱུ་དེ་ནི་ལས་སླ་པོ་ཞིག་
མ་ཡིན་སྟབས། འཇར་མཎ་གྱི་སྐད་དང་བསྡུར་ན། ངེད་ཀྱི་ཧྥ་རཎ་སིའི་སྐད་ཡར་རྒྱས་ཡོང་
བ་ཤིན་ཏུ་དལ། ཡིན་ན་ཡང་ངེད་ཀྱིས་ད་དུང་བཙན་སྐུལ་ཕོག་པའི་སྨན་པ་ཞེས་པའི་དེབ་དེ་
ཐེངས་གཉིས་ལ་བཀླགས་པ་ཡིན། དཔེ་དེབ་དེ་དགོད་ཤིན་ཏུ་བྲོ་པོ་འདུག་ཀྱང་། དེས་དབེ་
ལེམ་ཐེལ་ཞེས་པར་བསྡུར་ཐབས་བྲལ་ལོ། །
ཡི་གེ་ཀློག་ནུས་དང་སྐད་ཆ་ཤོད་ནུས་ཐད་ལ་རྒན་ལགས་ཀྱི་ཐུགས་རེ་ལྟར་གྱི་ཡར་རྒྱས་
ཆེན་པོ་དེ་འདྲ་བྱུང་མ་སོང་། སློབ་གྲྭ་མ་འཚོགས་གོང་ལ། ངེད་ཀྱིས་སླད་མར་གཞན་དག་
ནང་བཞིན་སྐད་ཆ་ཤོད་ཐུབ་པར་འགྱུར་རོ་བསམས་ལ། ངེད་ཀྱིས་དམིགས་ཚད་དེར་སླེབས་
པ་བྱེད་ཐུབ་རྒྱུ་ཡིན་པར་རྒན་ལགས་ཀྱིས་ཀྱང་ཡིད་ཆེས་གནང་སོང་། འོན་ཏེ་ངེད་ཀྱིས་ལེ་
ལོ་སྤུ་ཙམ་ཡང་མེད་པར་སློབ་སྦྱོང་ཧུར་ཐག་ཇི་ལྟར་བྱས་ན་ཡང་། སྔོན་དཔག་བྱས་པའི་
ཕན་འབྲས་དེ་འདྲ་ཡོངས་སུ་ཐོན་མ་ཐུབ། དེ་ནི་ངེད་ཀྱིས་དམིགས་ཚད་འདིང་རྒྱུ་མཐོ་
དྲགས་ཐག་ཆོད་སྟབས། བློ་ཕམ་ཡོང་རྒྱུ་ལྡོག་ཐབས་མེད་པ་ཞིག་ཡིན་ཡང་སྲིད། ངེད་ཀྱིས་
སྔར་བཞིན་གྲངས་རིག་པ་དེ་རྒྱ་རྙི་ནང་བཞིན་གྱི་འཇིགས་སུ་རུང་བར་བརྩིས་ནས། ཚོད་
དཔག་བྱེད་རྒྱུ་ཁོ་ནར་དགའ་བ་ལས་རིགས་འདེད་མ་བྱས་སྟབས། ངེད་སོ་སོ་དང་ངེད་ལ་སློབ་
ཁྲིད་གནང་མཁན་རྒན་ལགས་ལ་རྙོག་དྲ་རྫོགས་མཐའ་མེད་པ་བཟོས་སོང་། ངེད་ཀྱིས་རྟག་
པར་ཚོད་དཔག་གང་བྱུང་དུ་བྱེད་པར་མ་ཟད། ད་དུང་ཧམ་ཤེད་ཚ་པོས་བསྡོམས་ཚིག་གང་
བྱུང་དུ་བཀོད་ནས། ལྐུགས་རྟགས་དོད་པའི་སྟེང་ལ་སློབ་སྦྱོང་བྱེད་སྟངས་ཏག་ཏག་མ་འགྲིག་
པའི་རྐྱེན་གྱིས། གྲངས་རིག་པ་སྦྱོང་བར་དཀའ་ངལ་དེ་བས་ཆེ་བ་བྱུང་།
ངེད་རང་སྐབས་རེར་དེའི་ཕྱིར་བློ་ཕམ་ཡིད་ཆད་བྱུང་ཡང་། སློབ་ཚན་གཞན་དག་
དང་། ལྷག་པར་རང་བྱུང་རིག་པ་དང་། ས་ཁམས་རིག་པ་སྦྱོང་བའི་ཐད་ལ་སྔར་བཞིན་ངར་
ཤུགས་ཧ་ཅང་ཆེན་པོ་ཡོད། རང་བྱུང་ཁམས་ཀྱི་གསང་བ་བརྟོལ་རྒྱུ་དེ་ནི་སྣང་བ་སྐྱིད་པའི་བྱ་
བ་བཟང་པོ་ཞིག་རེད། དམ་པའི་མདོ་ཡི་གན་རྙིང་མཛོད་ཅེས་པའི་ནང་གི་གཟུགས་བརྙན་
དོད་ལ། གསོན་ཉམས་ལྡན་པའི་སྐད་བརྡའི་ཐོག་ནས་བཤད་ན། རླུང་ནི་གནམ་གྱི་ཟུར་བཞི་
ནས་ཇི་ལྟར་ལྡང་ཡོང་བ་དང་། ཆུ་རླངས་ནི་ས་གཞི་ཆེན་མོའི་ཀློང་ནས་ཇི་ལྟར་དྲག་ཏུ་རྒྱུག་པ་
དང་། ལྷུན་པོ་རྣམས་ནི་ཇི་ལྟར་ཆགས་པ་དང་། དེ་བཞིན་སྐྱེ་རྒུས་མཐུ་དང་ནུས་པ་རང་ལས་
ཆེ་བའི་རང་བྱུང་ཁམས་ཆེན་མོ་ལས་རྣམ་པར་རྒྱལ་བ་ཇི་ལྟར་བྱས་ལུགས་བཅས་ནི་ངེད་ཀྱིས་
རང་བྱུང་རིག་པ་དང་། ས་ཁམས་རིག་པའི་ནང་ནས་ཤེས་བྱུང་། ངེད་རང་ཎེའུ་གཡོད་དུ་ལོ་
གཉིས་སྡོད་རིང་སྣང་སེམས་ཤིན་ཏུ་སྐྱིད་ལ། ལོ་དེ་གཉིས་ཀྱི་འཚོ་བས་ངེད་ལ་བག་ཆགས་
ཡིད་དུ་འོང་བ་ཞིག་བཞག་བྱུང་།
ངེད་ཚོས་ཉིན་ལྟར་མཉམ་དུ་དབུས་གཞུང་སྤྱི་གླིང་གི་ནང་ལ་འཆམ་འཆམ་བྱེད་པར་
ཕྱིན་ཚུལ་དེ་ངེད་ཀྱིས་ད་དུང་ཧ་ཅང་གསལ་པོར་དྲན་བཞིན་མཆིས། སྤྱི་གླིང་དེ་ནི་ཎེའུ་
གཡོད་གྲོང་ཁྱེར་ནང་ནས་ངེད་རང་དགའ་བའི་ས་ཆ་འབའ་ཞིག་དེ་རེད། སྤྱི་གླིང་ཆེན་པོ་
དེས་དུས་དང་རྣམ་པ་ཀུན་ཏུ་ངེད་ཀྱི་ཡིད་དབང་འཕྲོག་པར་བྱེད། སྤྱི་གླིང་གི་རྒྱལ་སྒོར་
འཛུལ་རིམ་བཞིན་དུ་ངེད་ལ་དེ་ཡི་མཛེས་ལྗོངས་ཀྱི་སྐོར་ཤོད་མཁན་ཞིག་བྱུང་ན་ཅི་དྲག་
བསམས་བསམས་ཡོང་གིན་ཡོད། སྤྱི་གླིང་གི་གང་སར་ལྟ་ན་སྡུག་པའི་མཛེས་ལྗོངས་ཡོད་
ཅིང༌། ངེད་རང་ཎེའུ་གཡོད་དུ་ཟླ་བ་དགུར་བསྡད་པའི་ནང་། དེ་གར་འགྲོ་རིམ་བཞིན་དུ་དེ་
ཡིས་མཛེས་ཞལ་མི་འདྲ་བ་རེ་རེའི་ཐོག་ནས་སྤྲོ་གསེང་གཏོང་མཁན་ལ་སྣེ་ལེན་ཞུ་བར་བྱེད།
ལོ་དེའི་དཔྱིད་ཀར། ངེད་ཀྱིས་ད་དུང་མཛེས་ལྗོངས་གྲགས་ཅན་མང་པོ་ཞིག་ལ་སྤྲོ་
གསེང་ལྟ་སྐོར་བྱས་པ་ཡིན། ངེད་ཚོས་གྲུ་ལ་བསྡད་ནས་ཧེ་དྷེ་སཎ་གཙང་པོའི་སྟེང་དུ་སྤྲོ་
གསེང་གཏོང་བར་ཕྱིན་པ་དང་། དེ་རྗེས་གྲུ་ལས་གཞོལ་ནས་གཡུ་ཡི་གཞོང་པ་འཕྱིས་ལྟར་སྔོ་
བའི་གཙང་ཁར་ཐོན་ལ། དེ་ནི་བྷོ་རོད་ཐེ་ཡིས་ཉམས་ཀྱི་མགུར་གླུ་བཞེས་ས་དེ་རེད། དེ་གའི་
བབ་ཆགས་ལ་རྔམ་བརྗིད་ལྡན་པའི་གཡང་གཟར་ལ་ངེད་རང་དགའ་པོ་ཡོད། ངེད་ཚོས་ད་
དུང་ནུབ་སྣེ་དང་དཱ་རོད་ཐོཎ་སོགས་ཀྱི་ས་ཆ་ཁ་ཤས་ལ་སྤྲོ་གསེང་ལྟ་སྐོར་བྱས་པ་ཡིན། དཱ་རོད་
ཐོཎ་ནི་ཝ་ཧྲེང་ཐོཎ་ཨོའུ་ཧྥིང་གི་ཕ་ཡུལ་ཡིན་པ་དང་། ངེད་ཚོས་དེ་གའི་གཉིད་ཀོང་ཞེས་བྱ་
བའི་ས་ཆ་བརྒྱུད་ནས་ཕྱིན་པ་ཡིན།
རོད་ཐེ་ཧེ་མ་སོཎ་འོན་པའི་སློབ་གྲྭའི་དགེ་རྒན་ཚོས་ངེད་ལ་ཕྲུ་གུ་གཞན་དང་འདྲ་བར་
སློབ་སྦྱོང་གི་གོ་སྐབས་སྣ་ཚོགས་ལ་ལོངས་སུ་སྤྱོད་རྒྱུ་ཡོང་ཐབས་གང་དྲག་གནང་བ་དང་། ངེད་
ཚོའི་ཁྲོད་ཀྱི་ལོ་ན་ཤིན་ཏུ་ཕྲ་བའི་སློབ་གྲོགས་ཀྱིས་ཀྱང་རང་གི་དྲན་ཤེས་ཤིན་ཏུ་རྣོ་བ་སོགས་
ཀྱི་ཁྱད་འཕགས་འདོན་སྤེལ་གང་ལེགས་བྱས་ཏེ། ལྷན་སྐྱེས་རང་བཞིན་གྱི་སྐྱོན་ཆས་བཟོས་
པའི་ཚད་བཀག་ཁྱད་བསད་བྱས།
ཎེའུ་གཡོད་དང་ཁ་བྲལ་ཁའི་ཉིན་མོ་དེ་དག་ནང་། ངེད་ཀྱི་སྐྱིད་པའི་ཡིད་ཀྱི་ནམ་
མཁའ་དེ་སྐྱོ་བའི་སྤྲིན་ནག་ཅིག་གིས་ཡོངས་སུ་བསྒྲིབས་ནས། ངེད་རང་སྔོན་མ་ཡབ་དམ་པ་
སྐུ་གཤེགས་དུས་དང་ཧ་ལམ་འདྲ་བའི་སེམས་སྡུག་བཟོད་གླགས་བྲལ་བ་ཞིག་གི་ཁྲོད་དུ་ལྷུང་
སོང་། དེ་ནི་བྷོ་སི་ཏོཎ་གྱི་སྐུ་ཞབས་འཇོཎPསི་ཕོལ་ཏིང་ལགས་སྤྱི་ལོ1896ལོའི་ཟླ་བ2པར་
སྟབས་མ་ལེགས་པར་སྐུ་གཤེགས་པ་རེད། ཁོང་གིས་ངེད་ལ་ཟབ་ཡངས་རྒྱ་མཚོའི་འཇིངས་
ལྟར་དཔོག་དཀའ་བའི་མཛའ་སེམས་བཅངས་གནང་བ་དེ་ཁོང་ལ་རྒྱུས་མངའ་དང་དགའ་
ཞེན་ཆེ་བ་ཚོ་ཁོ་ནས་མཁྱེན་པར་ནུས་ཏེ། ཁོང་གིས་ཁྱེད་ལ་རོགས་རམ་གནང་ན་ཡང་། ཁྱེད་
རང་དེའི་ཕྱིར་འཚེར་སྣང་སྐྱེ་མི་དགོས། སྲས་མོ་སཱ་ལི་ཧྥཎ་ལགས་དང་ངེད་ལ་ནི་དེ་བས་དེ་
ལྟར་མཛད་ལ། ཁོང་གིས་ངེད་ཚོར་བཅངས་པའི་བྱམས་བརྩེ་དང་ངེད་ཚོའི་དཀའ་ངལ་ཤིན་
ཏུ་མང་བའི་སློབ་སྦྱོང་གི་ཐད་ལ་ཐུགས་ཁུར་གནང་བ་དེ་དག་དྲན་མ་ཉིད་ལ་ངེད་ཚོའི་སྙིང་
སྟོབས་ལྡབ་བརྒྱར་འཕེལ་གྱིན་ཡོད། ཁོང་སྐུ་གཤེགས་པ་དེས་ངེད་ཚོའི་འཚོ་བར་བཟོས་པའི་
སྟོང་ཆ་དེ་ནི་ནམ་ཡང་གསབ་ཐབས་མེད།

ལེའུ་བཅོ་བརྒྱད་པ།
ཁམ་པོ་རུད་ཅེ་བུ་མོའི་སློབ་གྲྭ།

ཁམ་པོ་རུད་ཅེ་བུ་མོའི་སློབ་གྲྭར་སླེབས་རྗེས། ངེད་ཀྱིས་རྣ་བ་དང་
མིག་ཐང་ཐང་ཡིན་པའི་ན་མཉམ་བུ་མོ་ཚོ་དང་ལྷན་དུ་འཚོ་བར་རོལ་བའི་སྤྲོ་
སྣང་དེ་ལྟ་ངེད་ཀྱི་ཚེ་ཐོག་འདིར་ཉམས་སུ་མྱོང་ཐེངས་དང་པོ་ཡིན། ངེད་དང་
སློབ་གྲོགས་ཁ་ཤས་སློབ་གྲྭ་དང་འདབས་འབྲེལ་བའི་ཁང་པ་ཞིག་ནང་མཉམ་
དུ་བསྡད་ཅིང་། སྐུ་ཞབས་ཧའོ་ཝོལ་སི་ལགས་དེ་སྔ་དེ་གར་བཞུགས་མྱོང་
བ་རེད། ངེད་ཚོ་དེ་གར་སྡོད་དུས་རང་ཁྱིམ་དུ་སྡོད་པ་ནང་བཞིན་བྱུང་ལ།
ངེད་ཀྱིས་ཁོང་རྣམ་པ་དང་ལྷན་དུ་རྩེད་འཇོར་རོལ་ཞིང་། ཐ་ན་གབ་རེས་
འུབ་རེས་དང་གངས་དམག་ཀྱང་བརྩེས་པ་ཡིན། ངེད་ཚོས་མཉམ་དུ་འཆམ་
འཆམ་ཡུན་རིང་བྱེད་པ་དང༌། སློབ་སྦྱོང་ཐད་འཕྲད་པའི་གནད་དོན་ལ་གྲོས་
བསྡུར་བྱས་ཤིང་། སྐད་གསང་མཐོན་པོས་ཀུན་གྱིས་དགའ་པོ་བྱེད་པའི་རྩོམ་
ཡིག་གྱེར་འདོན་བྱས་པ་ཡིན།
སྤྱི་ལོ་1896ལོའི་ཟླ་བ10པར་ངེད་རང་ཁམ་པོ་རུད་ཅེ་བུ་མོའི་སློབ་གྲྭར་ཞུགས་ཏེ། རོད་
དྷེ་ཁ་ལི་ཧྥོ་སློབ་གླིང་ལ་ཞུགས་རྒྱུའི་གྲ་སྒྲིག་བྱས་པ་ཡིན།
ངེད་རང་བྱིས་པའི་དུས་སུ་ཝེ་ལེ་སི་ལིད་བུ་མོའི་སློབ་གྲྭ་ཆེན་མོར་ལྟ་སྐོར་ལ་འགྲོ་མྱོང་
ལ། དེ་དུས་ངེད་ཀྱིས་རྗེས་མ་ངེད་རང་སློབ་གྲྭ་ཆེན་མོར་འགྲོ་རྒྱུར་མ་ཟད། ཧར་ཧྥར་ཊེ་སློབ་
གྲྭ་ཆེན་མོར་འགྲོ་བ་ཡིན་བྱས་པས། མཛའ་བོ་ཚོ་ཧང་སངས་ཐག་ཆོད་ནས། ཝེ་ལེ་སི་ལིད་བུ་
མོའི་སློབ་གྲྭ་ཆེན་མོར་མི་འགྲོ་བ་ཅི་ཡིན་ཞེས་དྲིས་པར། ངེད་ཀྱིས་དེ་གར་བུ་མོ་མ་གཏོགས་
མེད་པས་སོ་ཞེས་ལན་བཏབ་པ་ཡིན། ངེད་རང་སློབ་གྲྭ་ཆེན་མོར་འགྲོ་སེམས་བརྟན་ཞིང་གཡོ་
བ་མེད་པ་དེ་རྗེས་སུ་ནན་ཏན་ངང་མངོན་འགྱུར་ཡོང་བ་བྱེད་པའི་བསམ་འདུན་ཞིག་ཏུ་གོང་
འཕེལ་ཕྱིན་སོང་། ལྷག་བསམ་རྣམ་པར་དག་ལ་སྤྱང་གྲུང་འཛོམས་པའི་མཛའ་བོ་མང་པོས་
དེའི་ཐད་ངོ་རྒོལ་བྱེད་པར་མ་བལྟས་པར། ངེད་ཀྱིས་བསམ་འདུན་དེ་འདྲར་བརྟེན་ནས་མིག་
དང་རྣ་བ་བདེ་ཐང་ཡིན་པའི་སློབ་གྲོགས་བུ་མོ་དེ་ཚོ་དང་མཚན་གནས་འཕྲོག་ལེན་བྱེད་པའི་
འགྲན་རྩོད་ནང་ཞུགས་པ་ཡིན། ངེད་རང་ཎེའུ་གཡོད་ནས་ཁ་བྲལ་དུས་བསམ་ཚུལ་དེ་ཉིད་
གཏན་ལ་ངེས་པའི་དམིགས་ཚད་ཅིག་ལ་གྱུར་ཅིང་། ངེད་ཀྱིས་ཁམ་པོ་རུད་ཅེའི་བུ་མོའི་སློབ་
གྲྭར་ཞུགས་རྒྱུའི་སེམས་ཐག་བཅད་པ་ཡིན། དེ་ནི་ཧར་ཧྥར་ཊེ་སློབ་གྲྭ་ཆེན་མོར་ཞུགས་ཏེ།
ངེད་ཀྱི་བྱིས་པའི་དུས་ཀྱི་བསྒྲགས་གཏམ་མངོན་འགྱུར་ཡོང་བ་བྱེད་པའི་མྱུར་ལམ་ཞིག་རེད།
ཁམ་པོ་རུད་ཅེའི་བུ་མོའི་སློབ་གྲྭར་སྡོད་རིང༌། སྲས་མོ་སཱ་ལི་ཧྥཎ་ལགས་ཀྱིས་ངེད་དང་
ལྷན་དུ་སློབ་ཚན་ལ་ཕེབས་ཏེ། དགེ་རྒན་རྣམས་ནས་འཆད་ཁྲིད་གནང་བའི་ནང་དོན་དག་
ཕྱག་སོར་གྱིས་ངེད་ཀྱི་སྦར་མཐིལ་དུ་སྦྱོར་འབྲི་གནང་བ་རེད།
སློབ་གྲྭ་དེའི་རྒན་ལགས་ཚོས་ཕྲུ་གུ་འོན་པར་སློབ་ཚན་ཁྲིད་མྱོང་མེད་པ་ནི་སྨོས་མེད་
ཡིན་སྟབས། ངེད་ཀྱིས་ཁོང་ཅག་གི་སློབ་ཚན་ཉན་ཐབས་འབའ་ཞིག་ནི་ཁོང་ཅག་གི་ཞལ་
མཆུར་ལག་པ་འཆང་རྒྱུ་དེ་རང་རེད། ངེད་ཀྱི་ལོ་རིམ་དང་པོའི་སློབ་ཚན་གྱི་ཁོངས་སུ་དབྱིན་
ཇིའི་ལོ་རྒྱུས་དང་། དབྱིན་ཇིའི་རྩོམ་རིག་དང༌། འཇར་མཎ་གྱི་སྐད་ཡིག་དང༌། ལ་ཐིཎ་གྱི་
སྐད་ཡིག་དང་། གྲངས་རིག་པ་དང༌། ལ་ཐིཎ་གྱི་ཡི་གེའི་རྩོམ་ཡིག་བཅས་དང་སློབ་ཚན་
གཞན་དག་ཁ་ཤས་ཡོད། དེ་ཡི་གོང་ལ་ངེད་ཀྱིས་སློབ་གྲྭ་ཆེན་མོར་ཞུགས་ཕྱིར་སློབ་ཚན་གང་
རུང་ཞིག་ཆེད་མངགས་སྦྱོང་མྱོང་མེད་ཀྱང་། སྲས་མོ་སཱ་ལི་ཧྥཎ་ལགས་ཀྱིས་ཟུར་ཁྲིད་ཞིབ་
ཚགས་གནང་བའི་འོག་ཏུ་ངེད་ཀྱི་དབྱིན་སྐད་ལ་ཡར་རྒྱས་ཧ་ཅང་ཆེན་པོ་བྱུང་སྟབས། མི་
རིང་བར་དགེ་རྒན་ཚོས་སློབ་གྲྭ་ཆེན་མོར་ཞུགས་ཕྱིར་སྐབས་འཕྲལ་དམིགས་འཛུགས་བྱས་
པའི་དཔེ་དེབ་ཁ་ཤས་སྦྱོང་རྒྱུ་ཕུད། ངེད་རང་དབྱིན་ཇིའི་སྐད་ཡིག་གི་ཐད་ལ་ཆེད་མངགས་
སློབ་ཚན་འཚོགས་མི་དགོས་པའི་ངོས་འཛིན་གནང་སོང་། ངེད་ཀྱིས་ཧྥ་རཎ་སིའི་སྐད་ཡིག་
ཐད་དེ་སྔ་རྨང་གཞི་ཅུང་ཟད་བཏི་མྱོང་བ་དང༌། ལ་ཐིཎ་གྱི་སྐད་ཟླ་བ་དྲུག་ཙམ་སྦྱངས་མྱོང་
ཞིང་། སྦྱངས་ཡུན་རིང་ཤོས་ནི་འཇར་མཎ་གྱི་སྐད་ཡིན།
ངེད་ལ་མཐུན་རྐྱེན་དེ་དག་ཡོད་ན་ཡང་། ཡར་རྒྱས་ཡོང་བར་གེགས་བྱེད་པའི་འགལ་
རྐྱེན་ཡང་ཁ་ཤས་ཡོད། ངེད་ཀྱིས་བཀླག་དགོས་པའི་དཔེ་དེབ་ཆ་ཚང་སྲས་མོ་སཱ་ལི་ཧྥཎ་
ལགས་ཀྱིས་ངེད་ཀྱི་སྦར་མཐིལ་དུ་སྦྱོར་འབྲི་གནང་ཐབས་མེད། ལུཎ་ཀྲོཎ་དང་ཧྥི་ལ་དྷལ་ཧྥི་
ཡའི་མཛའ་བོ་ཚོས་སློབ་དེབ་དེ་དག་འབུར་ཡིག་ཏུ་རྐོ་གང་མགྱོགས་ཅི་མགྱོགས་མཛད་ན་
ཡང་། ངེད་ལ་དུས་ཐོག་ཏུ་སྤྱོད་རྒྱུ་ཡོང་བ་ཤིན་ཏུ་དཀའ་བས་ན། ངེད་ཀྱིས་དེ་དག་ལ་ཐིཎ་
གྱི་ལོང་ཡིག་ཏུ་ཕབ་བཤུ་བྱས་ནས་སློབ་གྲོགས་བུ་མོ་ཚོ་དང་མཉམ་དུ་གྱེར་འདོན་གྲ་སྒྲིག་
བྱ་རྒྱུར་ཟད། ངེད་ཀྱི་སྐད་བརྡ་ཆ་མི་ཚང་བ་དེ་རྒན་ལགས་རྣམས་ཀྱིས་མི་རིང་བར་གསན་
མཁྱེན་སོང་རྗེས། ངེད་ཀྱིས་བཏོན་པའི་གནད་དོན་ལ་འགྲེལ་བཤད་བྱེད་པར་མ་ཟད། ངེད་
ཀྱི་ནོར་འཁྲུལ་ཡོ་བསྲང་གནང་བ་དང་། སློབ་ཚན་འཚོག་དུས་ངེད་ཀྱིས་ཟིན་བྲིས་འགོད་
ཐབས་མེད་ལ་སྦྱོང་ཚན་འབྲི་ཐབས་མེད་ན་ཡང་། སློབ་ཚན་གྲོལ་རྗེས་ངེད་ཀྱིས་ལྕགས་པར་
གྱི་འཕྲུལ་ཆས་ལ་བརྟེན་ནས་རྩོམ་འབྲི་བ་དང་ཡིག་བསྒྱུར་བྱས་ན་ཆོག་གོ།
སྲས་མོ་སཱ་ལི་ཧྥཎ་ལགས་ཀྱིས་ཉིན་ལྟར་ངེད་དང་མཉམ་དུ་སློབ་ཁྲིད་ཉན་པར་ཕེབས་
ཏེ། ངང་རྒྱུད་ཤིན་ཏུ་རིང་པོས་རྒན་ལགས་རྣམས་ནས་འཆད་ཁྲིད་གནང་བ་དག་ངེད་ཀྱི་སྦར་
མཐིལ་དུ་སྦྱོར་འབྲི་གནང་བ་དང་། སྔོན་སྦྱོང་བྱེད་དུས་ཁོང་གིས་ངེད་ལ་ཚིག་མཛོད་ཀྱི་ནང་
ནས་ཐ་སྙད་གསར་པ་འཚོལ་རོགས་གནང་ཞིང་། འབུར་ཡིག་གི་པར་མ་མེད་པའི་མཆན་
འགྲེལ་འགའ་དང་བཀླག་དགོས་པའི་དཔེ་དེབ་ཁ་ཤས་ཁོང་གིས་ངེད་ཀྱི་སྦར་མཐིལ་དུ་ཡང་
ནས་ཡང་དུ་འབྲི་བར་མཛད། བྱ་བ་དེ་ཚོ་གནང་དུས་ཤིན་ཏུ་ཉོབ་པའི་ཚད་ནི་བསམ་ཡུལ་
ལས་འདས་པ་ཞིག་རེད། སློབ་གྲྭའི་ནང་དུ་སོར་མོའི་བརྡ་སྦྱངས་ནས་ངེད་ལ་སློབ་ཁྲིད་གནང་
མཁན་ནི་འཇར་མཎ་སྐད་ཀྱི་དགེ་རྒན་དྷུ་རའོ་གྷ་རོ་ཐེ་ལགས་དང་སློབ་གཙོ་གྷིལ་མཎ་ལགས་
གཉིས་ཙམ་རེད།
འཇར་མཎ་སྐད་ཀྱི་རྒན་ལགས་ཀྱི་སོར་མོས་སྦྱོར་འབྲི་གནང་དུས་ཤིན་ཏུ་འགོར་ཞིང་
ཆ་མི་ཚང་བ་ནི་ངེད་ཀྱིས་གསལ་ཤོས་ངེས་ནས་གདའ། དེ་འདྲ་ཡིན་རུང་ཁོང་གིས་ཐུགས་
སེམས་བཟང་པོ་བཅངས་ནས། སྐུ་ངལ་ཚད་ལས་འདས་པ་བྱས་ཏེ་ངེད་ལ་གཟའ་འཁོར་རེར་
ཆེད་མངགས་སློབ་ཚན་ཐེངས་གཉིས་རེ་འཁྲིད་གནང་ནས། སྲས་མོ་སཱ་ལི་ཧྥཎ་ལགས་ལ་སྐུ་
ངལ་གསོ་ལོང་ཕྲན་བུ་ཡོང་ཐབས་གནང་བ་རེད། ལས་ཀ་ཆོ་བྲོ་མེད་པ་དེ་ལྟ་བུ་སྡུག་ལས་ལ་
མ་བརྩིས་པར། དེ་ཉིད་བདེ་བར་སྒོམ་ནུས་མཁན་ནི་སྲས་མོ་སཱ་ལི་ཧྥཎ་ལགས་ཁོ་ན་རེད།
ལོ་དེར་ངེད་ཀྱིས་གྲངས་རིག་པ་སྦྱངས་ཚར་བ་དང་། ལ་ཐིཎ་སྐད་ཀྱི་བརྡ་སྤྲོད་གཞུང་
ལུགས་བསྐྱར་སྦྱོང་བྱས་ཤིང་། གད་སར་གྱི་ཀ་ལེ་ཁའི་དམག་འཁྲུག་ཅེས་པའི་ལེའུ་གསུམ་པ་
བཀླགས་པ་ཡིན། སྲས་མོ་སཱ་ལི་ཧྥཎ་ལགས་ཀྱིས་ཕྱག་རོགས་གནང་བ་ལ་བརྟེན་ནས། ངེད་
ཀྱིས་འཇར་མཎ་གྱི་ཡི་གེའི་མ་རྩོམ་ཁ་ཤས་བཀླགས་པ་སྟེ། དཔེར་ན། ཞི་ལེར་གྱི་ཅོང་གི་གླུ་
ཞེས་པ་དང༌། ཆུར་འཛུལ་པ་ཞེས་པ་དང་། ཧའེ་ཉད་ཀྱི་ཧར་ཚེ་རི་བོ་བསྐོར་བའི་བརྗེད་ཐོ་
ཞེས་པ་དང་། ཧྥུ་རོད་ཐེག་གི་གོང་མ་ཆེན་མོ་དྷུ་རོད་དྷེ་རོད་ཆེའི་དབང་བསྒྱུར་དུས་རབས་ཀྱི་
སྐོར་ཐོར་བུར་བཀོད་པ་ཞེས་པ་དང་། རོལ་གྱི་མཛེས་དཔལ་དམོད་ཚིག་ཅེས་པ་དང་། ལད་
སིང་གི་མིད་ནཱ་ཧྥུཎ་བྷང་ལེམ་ཞེས་པ་དང་། དེ་བཞིན་ཀེ་དྷེའི་ང་ཡི་ཚེ་གང་ཞེས་པ་བཅས་
སོ། །འཇར་མཎ་གྱི་ཡི་གེའི་དཔེ་དེབ་དེ་དག་གིས་ངེད་ལ་སྤྲོ་སྣང་ཧ་ཅང་ཆེན་པོ་བྱིན་བྱུང་ལ།
ལྷག་པར་ཞི་ལེར་གྱིས་མཛད་པའི་ངོ་མཚར་རྨད་དུ་བྱུང་བའི་བརྩེ་མཚོན་སྙན་ངག་དང་། གོང་
མ་ཆེན་མོ་ཧྥུ་རོད་དྷེ་རོད་ཆེའི་མཛད་རྗེས་རླབས་ཆེན་འཁོད་པའི་ལོ་རྒྱུས་དང་། དེ་བཞིན་ཀེ་
དྷེའི་སྐུ་ཚེ་ཧྲིལ་པོའི་སྐོར་འཁོད་པ་བཅས་དེ་དག་ངེད་ཀྱིས་ནམ་ཡང་བརྗེད་པར་དཀའ། ངེད་
ཀྱིས་ཧར་ཚེ་རི་བོ་བསྐོར་བའི་བརྗེད་ཐོ་ཞེས་པ་བཀླགས་རྗེས་ད་དུང་ཡང་བསྐྱར་ཀློག་འདོད་
ཆེ་སྟེ། དེའི་ནང་སྐྱེ་རྒུའི་ཡིད་ལ་སིམ་པ་སྟེར་བའི་དགོད་བྲོའི་ཉམས་དཔལ་ལྡན་པར་མ་ཟད།
འཁྲིལ་ཤིང་གིས་ཡོངས་སུ་བཀླུབས་པའི་དེའུ་འབུར་དང་། ཉི་ཟེར་གྱི་འོག་ནས་དྲག་ཏུ་རྒྱུག་
པའི་ཤང་ཤང་ཆུ་ཕྲན་དང༌། གཏམ་རྒྱུད་ངོ་མཚར་ཅན་གྱིས་ཕྱུག་པའི་ཀླ་ཀློའི་ཡུལ་དེ་དག་
དང་། ད་དུང་ལྷ་སྒྲུང་ནང་གི་བུ་མོ་སྐྱ་རིལ་མ་དེ་དག་དང་བཅས་པ་སྐྱེ་བོའི་ཡིད་དབང་ཡོངས་
སུ་འགུགས་ནུས་པ་ཞིག་བྲིས་ཡོད་ཅིང་། གསོན་ཉམས་དོད་པའི་རྩོམ་དེ་འདྲ་བ་ནི་རང་གི་ཞེ་
འདོད་ཡོངས་རྫོགས་རང་བྱུང་ཁམས་ཆེན་མོ་དང་རོ་གཅིག་ཏུ་སྲེ་མཁན་ཁོ་ནས་མ་གཏོགས་
འབྲི་བར་མི་ནུས་སོ། །
ལོ་དེའི་དུས་ཚོད་ཁག་ཅིག་གི་ནང་དུ་སྐུ་ཞབས་གྷིལ་མཎ་ལགས་ཀྱིས་ངེད་ལ་དབྱིན་ཇིའི་
རྩོམ་རིག་བསླབས་གནང་བ་དང་། གལ་ཏེ་ཁྱེད་ལ་ཐུགས་འདུན་ཡོད་ཟེར་ན་ཞེས་པ་དང་།
བྷེར་ཁེའི་ཨ་རི་དང་འཆམ་མཐུན་འབྱུང་ཐབས་སྐོར་གྱི་གཏམ་བཤད་ཅེས་པ་དང་། དེ་བཞིན་
མའེ་ཁའོ་ལད་ཀྱི་སད་མུལ་འཇོཎ་སུཎ་གྱི་རྣམ་ཐར་ཞེས་པ་བཅས་དཔེ་དེབ་ཁག་ཅིག་བཀླགས་པ་
ཡིན། སྐུ་ཞབས་གྷིལ་མཎ་ལགས་ནི་རིག་གནས་དང་ལོ་རྒྱུས་སོགས་ལ་མཁྱེན་རྒྱ་ཤིན་ཏུ་ཆེ་
བར་མ་ཟད། ཁོང་གིས་མངོན་སུམ་གསོན་ཉམས་ཀྱི་ཚུལ་དུ་འཁྲིད་ནུས་པ་དེས་ངེད་ཀྱི་སློབ་
སྦྱོང་བྱེད་འདོད་ཆེས་ཆེར་འཕེལ་བར་བྱས།
ངེད་ཀྱིས་བཀླགས་མྱོང་བའི་ཆབ་སྲིད་སྐོར་གྱི་གསུང་རྩོམ་གྱི་ནང་ནས་བྷེར་ཁེའི་གཏམ་
བཤད་ཀྱིས་སྐྱེ་རྒུར་བློ་འབྱེད་ཆེ་ཤོས་སྟེར། ཡོ་ལང་ཆེ་བའི་ལོ་རབས་དེ་དང་ཆབས་ཅིག་ཏུ་
ངེད་ཀྱི་སེམས་ཀྱང་གཡོ་འཁྱོམ་བྱེད་ཅིང༌། དགྲ་ཟླར་གྱུར་པའི་རྒྱལ་ཁབ་གཉིས་ཀྱི་མི་སྣ་
གལ་ཆེན་མང་པོ་ཞིག་ངེད་ཀྱི་མིག་ལམ་དུ་ཤར་འོངས། བྷེར་ཁེའི་མཐུ་སྟོབས་དང་ལྡན་པའི་
རྩོད་གླེང་ནི་གཙང་ཆེན་གྱི་མཁའ་ལ་རྦ་རླབས་འཛད་མེད་འཕྱུར་བ་དང་འདྲ་ཞིང་། ཁོང་
གིས་གལ་སྲིད་དགྲ་ཟླར་ལངས་རྒྱུ་ཨུ་ཚུགས་བྱས་ན་ཨ་རིར་རྒྱལ་ཁ་འཐོབ་པར་འགྱུར་བ་དང་།
དབྱིན་ཇིར་ནི་བརྙས་བཅོས་མྱོང་བའི་མཇུག་འབྲས་འབྱུང་རྒྱུ་ལས་མ་འདས་པ་མ་འོངས་ལུང་
བསྟན་གནང་ཡོད། དབྱིན་ཇིའི་གོང་མ་འཇོ་རྗེ་དང་དེ་ཡི་བློན་ཆེན་ཚོས་བྷེར་ཁེའི་མ་འོངས་
ལུང་བསྟན་དེ་རྣ་རྒྱབ་ཀྱི་ལྷག་པ་ལྟ་བུར་བརྩིས་པ་དེའི་ཐད་ངེད་ཀྱིས་དངོས་འབྲེལ་བསམ་
ཤེས་ཐུབ་ཐབས་བྲལ། རླབས་ཆེན་གྱི་ཆབ་སྲིད་མཁས་པ་དེ་སྐྱིད་སྡུག་གི་ནང་ཁུལ་དུ་ཁེར་
མར་ལུས་པར་མ་ཟད། མི་དམངས་ཀྱི་འཐུས་མིའི་ཁྲོད་དུ་ཡང་དགའ་བསུ་ཐོབ་མེད་པ་དེའི་
ཐད་ངེད་རང་དེ་བས་དབུགས་རིང་ནར་ནར་དུ་ཤོར་སོང་། བདེན་དོན་དང་བློ་གྲོས་ཀྱི་ས་བོན་
རྩ་ཆེན་དེ་འདྲ་བ་བླུན་རྨོངས་དང་རུལ་སུངས་ཀྱི་རྩྭ་ཕུང་ཁྲོད་དུ་འདེབས་དགོས་བྱུང་བ་དེ་ནི་
ཤིན་ཏུ་ནས་ཕངས་དགོས་པ་ཞིག་རེད།
མའེ་ཁའོ་ལད་ཀྱི་སད་མུལ་འཇོཎ་སུ ཎ་གྱི་རྣམ་ཐར་ཞེས་པ་ཀློག་དུས་སྣང་བ་སྐྱིད་པོ་
ཞིག་འདུག་ཀྱང་། རྩོམ་ཉམས་མི་འདྲ་བ་ཞིག་ཏུ་སྣང་། ཁེར་ལུས་ཀྱི་མི་དེས་གྷ་རུབ་ཁྲོམ་
གཞུང་དུ་སྡུག་བསྔལ་མྱོང་ཞིང་། ཁོང་ལ་ལུས་སེམས་གཉིས་ཐད་ནས་མནར་གཅོད་འཁེལ་
དུས་ཀྱང་། ཉམ་ཐག་ངལ་རྩོལ་པ་དེ་ཚོར་སེམས་གསོ་དང་རོགས་སྐྱོར་གནང་བར་མཛད།
ངེད་ཀྱིས་ཁོང་གི་མཛད་རྗེས་ཐམས་ཅད་ལ་སྒོ་གསུམ་གུས་པས་ཡིད་རངས་ཞུ་བ་ལས་ཁོང་
གི་སྐྱོན་ལ་སྣང་འཇོག་དེ་ཙམ་བྱེད་ཀྱིན་མེད། ངེད་རང་ཧང་སངས་དགོས་པ་ནི་ཁོང་གི་སྐྱོན་
དེ་དག་མ་ཡིན་པར། སྐྱོན་དེ་དག་གིས་གང་དེའི་དགོངས་པ་འཇོམས་པར་མ་བྱས་པ་དེ་རེད།
མའེ་ཁའོ་ལད་ནི་མཁྱེན་པའི་མངའ་བདག་ཡིན་པ་དང་། གང་དེའི་སོར་རྩེའི་འཕྲུལ་གྱི་འདུ་
བྱེད་ལས་རུལ་སུངས་དག་ཀྱང་ངོ་མཚར་ཅན་ལ་འགྱུར་བར་ནུས་པ་དེའི་ཐད་མོས་གུས་དང་
རྗེས་སུ་ཡི་རང་ཞུ་འོས་བདེན་ལགས། འོན་ཏེ་ཁོང་གི་རློམ་སེམས་དང་ང་རྒྱལ་དེ་ལ་སྐབས་
རེར་ངེད་རང་སུན་སྣང་སྐྱེ་ལ། ད་དུང་ཉེར་སྤྱོད་ལ་བསྟུན་ཐལ་དྲགས་ནས་བདེན་དོན་དོར་
བའི་གནང་སྟངས་དེ་རིགས་ལ་ཡང་ངེད་རང་མོས་པོ་མེད། ཚུལ་དེ་དང་ངེད་ཀྱིས་དབྱིན་
ཇིའི་དྷེ་མོ་ཐེ་ཎེ་ས( གནའ་བོའི་གྷི་རི་སིའི་གཏམ་བཤད་མཁས་པ) ཡི་གཏམ་བཤད་ཉན་
དུས་ཀྱི་མོས་གུས་དང་རྗེས་སུ་ཡི་རང་ཞུ་བའི་རྣམ་འགྱུར་གཉིས་ཡོངས་སུ་ཐ་དད་དོ། །
ཁམ་པོ་རུད་ཅེ་བུ་མོའི་སློབ་གྲྭར་སླེབས་རྗེས། ངེད་ཀྱིས་རྣ་བ་དང་མིག་ཐང་ཐང་ཡིན་
པའི་ན་མཉམ་བུ་མོ་ཚོ་དང་ལྷན་དུ་འཚོ་བར་རོལ་བའི་སྤྲོ་སྣང་དེ་ལྟ་ངེད་ཀྱི་ཚེ་ཐོག་འདིར་
ཉམས་སུ་མྱོང་ཐེངས་དང་པོ་ཡིན། ངེད་དང་སློབ་གྲོགས་ཁ་ཤས་སློབ་གྲྭ་དང་འདབས་འབྲེལ་
བའི་ཁང་པ་ཞིག་ནང་མཉམ་དུ་བསྡད་ཅིང་། སྐུ་ཞབས་ཧའོ་ཝེལ་སི་ལགས་དེ་སྔ་དེ་གར་
བཞུགས་མྱོང་བ་རེད། ངེད་ཚོ་དེ་གར་སྡོད་དུས་རང་ཁྱིམ་དུ་སྡོད་པ་ནང་བཞིན་བྱུང་ལ། ངེད་
ཀྱིས་ཁོང་རྣམས་དང་ལྷན་དུ་རྩེད་འཇོར་རོལ་ཞིང་། ཐ་ན་གབ་རེས་འུབ་རེས་དང་གངས་
དམག་ཀྱང་བརྩེས་པ་ཡིན། ངེད་ཚོས་མཉམ་དུ་འཆམ་འཆམ་ཡུན་རིང་བྱེད་པ་དང་། སློབ་
སྦྱོང་ཐད་འཕྲད་པའི་གནད་དོན་ལ་གྲོས་བསྡུར་བྱས་ཤིང་། སྐད་གསང་མཐོན་པོས་ཀུན་གྱིས་
དགའ་པོ་བྱེད་པའི་རྩོམ་ཡིག་གྱེར་འདོན་བྱེད་པ་ཡིན། བུ་མོ་ཁ་ཤས་ཀྱིས་ངེད་དང་གཏམ་
གླེང་བྱེད་ཤེས་ནས། སྲས་མོ་སཱ་ལི་ཧྥཎ་ལགས་ཀྱིས་སྐད་བསྒྱུར་གནང་མི་དགོས་པ་བྱུང་སོང་།
ཡེ་ཤུའི་འཁྲུངས་སྐར་གྱི་ཉིན་མོ་དེ་དག་ནང་། སྐྱེད་མ་དང་གཅུང་མོས་ངེད་དང་དུས་
ཆེན་མཉམ་གཏོང་གནང་བ་དང༌། སྐུ་ཞབས་གྷིལ་མཎ་ལགས་ཀྱིས་ངེད་ཚོར་ཐུགས་ཁུར་
གནང་ནས། གཅུང་མོ་མེལ་དྷེ་རོད་ཊེ་ཡང་སློབ་གྲྭ་དེའི་ནང་སློབ་སྦྱོང་བྱེད་དུ་བཅུག་སོང་། དེ་
ལྟར་གཅུང་མོས་ཁམ་པོ་རུད་ཅེར་ངེད་དང་ལྷན་དུ་ཟླ་བ་དྲུག་ལ་བསྡད་ནས། སྐྱིད་ལ་ཁའི་
རྩྭ་ལ་མཉམ་ཟ་དང་། སྡུག་སྔོན་མོའི་ཆུ་ལ་མཉམ་འཐུང་ཞེས་པ་ལྟར་ཕར་རོགས་ཚུར་རོགས་
ངང་ལ་འབྲལ་མེད་དུ་འགྲོགས་པ་ཡིན་ལ། ངེད་གཉིས་ཀྱིས་སློབ་སྦྱོང་དང་རྩེད་འཇོར་མཉམ་
རོལ་བྱས་པའི་འཚོ་བ་དུམ་བུ་དེ་ཕྱིར་དྲན་བྱེད་དུས། ངེད་ཀྱི་སེམས་པ་དབང་མེད་དུ་དེ་
ཕྱོགས་ལ་ཤོར་འགྲོ།
སྤྱི་ལོ1897ལོའི་ཟླ་བ6པའི་ཚེས29ཉིན་ནས་ཟླ་བ7པའི་ཚེས3ཉིན་བར། ངེད་ཀྱིས་རོད་
དྷེ་ཁ་ལི་ཧྥོ་སློབ་གླིང་གི་སློབ་ཞུགས་རྒྱུགས་ལེན་གྱི་ཐོག་མའི་ཚོད་རྒྱུགས་ནང་ཞུགས་པ་ཡིན།
ཚོད་རྒྱུགས་ཀྱི་སློབ་ཚན་ནང་དམའ་རིམ་འཇར་མཎ་སྐད་དང་། མཐོ་རིམ་འཇར་མཎ་སྐད་
དང་། ཧྥ་རཎ་སིའི་སྐད་དང་། ལ་ཐིཎ་གྱི་སྐད་དང་། དབྱིན་སྐད་དང༌། གྷི་རི་སིའི་ལོ་རྒྱུས་
དང་། རོ་མའི་ལོ་རྒྱུས་བཅས་ཡོད་པ་དང་། རྒྱུགས་སྤྲོད་ཡུན་ནི་ཆུ་ཚོད་དགུ་ཡིན་ཞིང་། ངེད་
རང་སློབ་ཚན་ཚང་མ་རྒྱུགས་འཕྲོད་པར་མ་ཟད། འཇར་མཎ་གྱི་སྐད་དང་དབྱིན་སྐད་ལ་
ཕུལ་བྱུང་གི་གཟེངས་རྟགས་ཐོབ་སོང་།
འདིར་སྐབས་དེ་དུས་ཀྱི་རྒྱུགས་སྤྲོད་བྱེད་སྟངས་གསལ་བཤད་ཅིག་བྱེད་དགོས་པ་ཡང་
སྲིད་དེ། དེ་ཡང་དམའ་རིམ་རྒྱུགས་སྤྲོད་ལ་སྐར་མ་བཅུ་གཉིས་དང༌། མཐོ་རིམ་རྒྱུགས་སྤྲོད་
ལ་སྐར་མ་བཞི་བཅས་ཁྱོན་བསྡོམས་སློབ་མར་སྐར་མ་བཅུ་དྲུག་འཐོབ་དགོས་པ་དང་། ཐེངས་
རེར་ཉུང་མཐར་ཡང་སྐར་མ་བཅོ་ལྔ་རེ་འཐོབ་དགོས་པ་རེད། ཞོགས་པ་ཆུ་ཚོད་དགུ་པར་ཧར་
ཧྥར་ཊེ་སློབ་གྲྭ་ཆེན་མོ་ནས་ཆེད་མི་མངགས་གཏོང་གིས་རྒྱུགས་ཤོག་རོད་དྷེ་ཁ་ལི་ཧྥོ་སློབ་གླིང་
དུ་སྐྱེལ་བ་དང་། རྒྱུགས་ཤོག་གི་སྟེང་དུ་ཨང་རྟགས་ལས་མིང་མི་འབྲི། ངེད་ཀྱི་ཨང་རྟགས་ནི་
233ཡིན་རུང་། ངེད་ཀྱིས་ལྕགས་པར་རྒྱག་པ་ལ་བརྟེན་ནས་རྒྱུགས་ལན་འབྲི་དགོས་སྟབས།
ངེད་ཀྱི་རྒྱུགས་ཤོག་གསང་དགོས་མེད། ལྕགས་པར་འཕྲུལ་ཆས་ཀྱི་སྐད་སྒྲས་གཞན་ལ་སུན་
པོ་མི་བཟོ་བའི་ཆེད་དུ། ངེད་རང་ལོགས་སུ་ཁང་པ་གཞན་ཞིག་གི་ནང་དུ་བཞག་ནས་རྒྱུགས་
སྤྲོད་པ་དང༌། སྐུ་ཞབས་གྷིལ་མཎ་ལགས་ཀྱིས་མཛུབ་བརྡའི་ཡི་གེས་ངེད་ལ་རྒྱུགས་བྱང་
བཀླགས་གནང་ཞིང་། མི་གཞན་འཛུལ་དུ་མི་འཇུག་པའི་ཆེད་དུ་སྒོ་ཁར་སྲུང་མི་བཞག་ཡོད།
ཉིན་དང་པོར་འཇར་མཎ་གྱི་སྐད་ཡིག་རྒྱུགས་བླངས་པ་དང༌། སྐུ་ཞབས་གྷིལ་མཎ་
ལགས་ཀྱིས་ངེད་ཀྱི་གམ་དུ་བཞུགས་ཏེ། སྔོན་ལ་རྒྱུགས་བྱང་གི་མགོ་ནས་མཇུག་བར་ཐེངས་
གཅིག་བཀླགས་གནང་ཞིང་། ངེད་ཀྱིས་བརྗོད་པ་རེ་རེ་བྱས་ནས་བསྐྱར་བཤད་ཐེངས་གཅིག་
བྱས་རྗེས། ཁོང་གིས་བརྗོད་པ་རེ་རེ་བྱས་ནས་བཀླགས་ཏེ། ངེད་ཀྱི་ཐོས་པ་དག་ལ་ནོར་
འཕྱུགས་མེད་པ་འགན་ལེན་ཏན་ཏིག་མཛད། ཡིག་རྒྱུགས་ཤིན་ཏུ་ཁག་པས་ངེད་ཀྱིས་ལྕགས་
པར་གྱིས་རྒྱུགས་ལན་འབྲི་བཞིན་སེམས་ནང་དངངས་སྐྲག་ཤིན་ཏུ་ཆེ། ངེད་ཀྱིས་བྲིས་པའི་
ལན་དག་སྐུ་ཞབས་གྷིལ་མཎ་ལགས་ཀྱིས་ངེད་ལ་བཀླགས་གནང་བ་དང༌། བཟོ་བཅོས་རྒྱག་
དགོས་རིགས་དག་ངེད་ཀྱིས་ཁོང་ལ་ཞུས་པ་བཞིན་ཁོང་གིས་བཅོས། སྟབས་བདེ་པོ་དེ་འདྲ་
བ་ངེད་ལ་རྗེས་མའི་རྒྱུགས་སྤྲོད་ནང་དུ་ཡོང་མྱོང་མེད། རོད་དྷེ་ཁ་ལི་ཧྥོ་སློབ་གླིང་ལ་ཞུགས་
རྗེས། ངེད་ཀྱིས་ལན་བྲིས་ཟིན་པ་དག་ངེད་ལ་ཀློག་མཁན་མེད་པ་དང་། ཁོམ་པ་ཡོད་ན་མ་
གཏོགས་ངེད་ལ་བཟོ་བཅོས་རྒྱག་པའི་གོ་སྐབས་མེད་ཅིང་། ཁོམ་པ་ཡོད་པའི་དབང་དུ་བཏང་
ན་ཡང་། ངེད་རང་གི་དྲན་ཤེས་ལ་བརྟེན་ནས་བཅོས་རྒྱག་དགོས་རིགས་ཆ་ཚང་རྒྱུགས་ཤོག་
གི་མཇུག་སྣེར་འབྲི་རྒྱུར་ཟད། ངེད་ཀྱི་ཐོག་མའི་ཚོད་རྒྱུགས་ཀྱི་སྦྱངས་འབྲས་དེ་བསྐྱར་
རྒྱུགས་ལས་ཡག་པ་བྱུང་བ་དེ་ལ་རྒྱུ་རྐྱེན་གཉིས་ཡོད་དེ། གཅིག་ནི་བསྐྱར་རྒྱུགས་གཏོང་
དུས་ངེད་ཀྱིས་བྲིས་པའི་རྒྱུགས་ལན་ངེད་ལ་བསྐྱར་ཀློག་བྱེད་མཁན་མེད་པ་དང་། གཉིས་ནི་
ཐོག་མའི་ཚོད་རྒྱུགས་ཀྱི་སློབ་ཚན་ཁག་ཅིག་ལ་ངེད་རང་ཁམ་པོ་རུད་ཅེ་བུ་མོའི་སློབ་གྲྭར་མ་
ཞུགས་གོང་ནས་རྨང་གཞི་ཕྲན་བུ་བཏིང་ཡོད་དེ། ལོ་དེའི་ལོ་མགོར་ངེད་རང་དབྱིན་སྐད་དང་། ལོ་རྒྱུས་
དང་། ཧྥ་རཎ་སིའི་སྐད་དང་། འཇར་མཎ་གྱི་སྐད་བཅས་ཀྱི་རྒྱུགས་འཕྲོད་པ་དང་། རྒྱུགས་
ཤོག་ནི་སྐུ་ཞབས་གྷིལ་མཎ་ལགས་ཀྱིས་བསྣམས་ཕེབས་པའི་ཧར་ཧྥར་ཊེ་སློབ་གྲྭ་ཆེན་མོའི་
རྒྱུགས་ཤོག་རྙིང་པ་རེད།
སྐུ་ཞབས་གྷིལ་མཎ་ལགས་ཀྱིས་ངེད་ཀྱི་རྒྱུགས་ཤོག་དེ་རྒྱུགས་ལེན་ལྟ་ཞིབ་པར་སྤྲད་
གནང་བ་མ་ཟད། དཔང་ཡིག་ཅིག་བྲིས་ནས། ངེད་ཀྱི ( རྒྱུགས་སྤྲོད་སློབ་མ233པ) རྒྱུགས་
ཤོག་ཡིན་པ་གསལ་བཤད་མཛད།
སློབ་ཚན་གཞན་ཚོའི་རྒྱུགས་སྤྲོད་བྱེད་སྟངས་ཀྱང་དེ་དང་འདྲ་མོད། འཇར་མཎ་གྱི་
སྐད་ནང་བཞིན་གྱི་ཁག་པོ་དེ་འདྲ་མི་སྣང་། དེ་ཉིན་ངེད་ཀྱིས་ལ་ཐིཎ་ཡི་གེའི་རྒྱུགས་ཤོག་
སྤྲོད་དུས། དགེ་རྒན་ཆེན་མོ་ཤིད་ལིང་ལགས་ཕེབས་ནས་ངེད་ཀྱི་འཇར་མཎ་སྐད་ཀྱི་ཡིག་
རྒྱུགས་འཕྲོད་པ་མ་ཟད་སྦྱངས་འབྲས་ཤིན་ཏུ་ལེགས་ཞེས་གསུངས་བྱུང་། དེས་ན་ངེད་ཀྱི་
ཡིད་ཆེས་ལྡབ་འགྱུར་འཕེལ་ནས། བློ་བདེ་བག་ཕེབས་དང་ཅི་བསམ་དེ་འགྲུབ་ཀྱི་སྒོ་ནས་
ཐེངས་དེའི་རྒྱུགས་སྤྲོད་གལ་ཆེན་དེ་ལེགས་འགྲུབ་བྱས་པ་ཡིན།

ལེའུ་བཅུ་དགུ་པ།
རོད་དྷེ་ཁ་ལི་ཧྲོ་སློབ་གླིད་ལ་རྒྱུགས་སྤྲོད་པའི་གྲ་སྒྲིག་པ།

ལོང་ཡིག་ནི་སྐད་རིགས་ཀུན་ལ་སྤྱད་ཆོག་ན་ཡང་། དབྱིབས་རྩིས་དང་
ཚབ་རྩིས་ཀྱི་སྟེང་དུ་སྤྱོད་ཤིན་ཏུ་ནས་མི་བདེ་བར་སྣང༌། ངེད་རང་འ་ཆད་འུ་
ཐུག་དང༌། བློ་ཕམ་ཡིད་ཆད་དུ་གྱུར་ནས། དུས་ཚོད་རྩ་ཆེན་མང་པོ་སྟོང་ཟད་
དུ་སོང་ལ། ལྷག་པར་ཚབ་རྩིས་ཀྱི་སྟེང་དུ་དུས་ཚོད་ཧ་ཅང་མང་པོ་སྟོང་ཟད་དུ་
སོང་། ཨ་རིར་དབྱིན་ཇིའི་ལུགས་དང་། ཨ་རིའི་ལུགས་དང་། ཎེའུ་གཡོད་ཀྱི་
ལུགས་ཏེ། སྤྱིར་ན་ཐུན་མོང་དུ་སྤྱོད་པའི་ལོང་ཡིག་རིགས་གསུམ་ཡོད་པ་དེ་
དག་ལ་ངེད་རང་རྒྱུས་མངའ་ཧ་ཅང་ཆེན་པོ་ཡོད་མོད། ལོང་ཡིག་གསུམ་པོ་དེའི་
ནང་དུ་དབྱིབས་རྩིས་དང༌། ཚབ་རྩིས་ཀྱི་མཚོན་རྟགས་སྤྱོད་སྟངས་གཏན་ནས་
མི་འདྲ་ཞིང་། ངེད་ཀྱིས་ཚབ་རྩིས་ནང་དབྱིན་ཇིའི་ལུགས་ཀྱི་ལོང་ཡིག་ཁོ་ན་
སྤྱོད་ཀྱིན་ཡོད།
ངེད་རང་སེམས་ལ་རེ་བས་ཁེངས་བཞིན་དུ་ཁམ་པོ་རུད་ཅེ་བུ་མོའི་སློབ་གྲྭའི་ལོ་རིམ་
གཉིས་པར་སླེབས་སོང་། འོན་ཏེ་ཐོག་མའི་གཟའ་འཁོར་ཁ་ཤས་ནང་ལ་བསམ་ཡུལ་ལས་
འདས་པའི་དཀའ་ངལ་འཕྲད་བྱུང་། ལོ་དེར་ངེད་ཀྱིས་གྲངས་རིག་པ་སྦྱོང་རྒྱུར་སྐུ་ཞབས་གྷིལ་
མཎ་ལགས་ནས་མོས་མཐུན་གནང་བ་དང་། ལོ་དེར་ད་དུང་དངོས་ལུགས་དང་། ཚབ་རྩིས་
དང་། དབྱིབས་རྩིས་དང་། གནམ་རིག་དང་། གྷི་རི་སིའི་སྐད་དང་། ལ་ཐིཎ་གྱི་སྐད་བཅས་
ཀྱི་སློབ་ཚན་ཡོད་མོད། སྟབས་མ་འགྲིག་པ་ཞིག་ལ་སློབ་ཚན་མགོ་ཚུགས་དུས་ངེད་ལ་མཁོ་
བའི་དཔེ་དེབ་མང་པོ་ཞིག་གི་འབུར་ཡིག་པར་མ་དུས་ཐོག་ཏུ་མ་འབྱོར་བའི་ཁར། སློབ་ཚན་
ཁ་ཤས་ལ་མཁོ་ངེས་ཀྱི་སློབ་སྦྱོང་ཡོ་བྱད་གལ་ཆེན་ཡང་མེད་པ་རེད། ངེད་རང་གནས་སའི་
འཛིན་གྲྭ་དེ་ལ་སློབ་མ་ཤིན་ཏུ་མང་བས། རྒན་ལགས་ཀྱིས་ངེད་ལ་ཟུར་ཁྲིད་གནང་མི་ཐུབ།
སྲས་མོ་སཱ་ལི་ཧྥཎ་ལགས་ཀྱིས་དཔེ་དེབ་ཡོད་ཚད་ངེད་ཀྱི་སྦར་མཐིལ་དུ་སྦྱོར་འབྲི་གནང་
ཐོག རྒན་ལགས་རྣམས་ནས་འགྲེལ་བཤད་གནང་བ་དག་སྐད་བསྒྱུར་མ་མཛད་ཀ་མེད་ཡིན་
སྟབས། ཁོང་གི་བདེ་ལྕག་འཁྱུག་པའི་ཕྱག་དེ་གཉིས་ཀྱིས་འགན་ལྕི་དེ་འདྲ་བ་སྒྲུབ་ཐབས
བྲལ་ཞིང་། དེ་ནི་ལོ་བཅུ་གཅིག་གི་ནང་ལ་བྱུང་མྱོང་མེད་པ་ཞིག་གོ།
གཏན་འབེབས་ལྟར་ན་ཚབ་རྩིས་དང་། དབྱིབས་རྩིས་དང་། དངོས་ལུགས་བཅས་ཀྱི་
སྦྱོང་ཚན་རྣམས་སློབ་ཁང་གི་ནང་དུ་ཚར་བ་བྱེད་དགོས་པ་དེ་ཀུན་ངེད་ཀྱིས་སྒྲུབ་ཐབས་
བྲལ། རྗེས་སུ་འབུར་ཡིག་འབྲི་བྱེད་ཀྱི་འཕྲུལ་ཆས་གཅིག་ཉོ་ཐུབ་པ་དེ་སྤྱད་ནས་ངེད་ཀྱིས་
སྦྱོང་གཞིའི་ལན་གྱི་གོ་རིམ་རེ་རེ་བཞིན་དུ་འབྲི་ཐུབ་ཙམ་བྱུང༌། ནག་པང་སྟེང་གི་དབྱིབས
རྩིས་ཀྱི་རི་མོ་ནི་ངེད་ཀྱི་མིག་གིས་རིག་ཐབས་བྲལ་བས་ན། དབྱིབས་རྩིས་ཀྱི་རི་མོའི་གོ་དོན་
རྟོགས་ཐབས་འབའ་ཞིག་ནི་རྐུབ་སྟེགས་ཀྱི་སྟེང་དུ་ལྕགས་སྐུད་འདྲོང་པོ་དང་འཁྱོག་པོས་
དབྱིབས་རྩིས་ཀྱི་རི་མོ་བཟོ་རྒྱུ་དེ་རེད། རི་མོའི་ནང་གི་ཀ་མད་དང་། མཚོན་རྟགས་དང་། དེ་
བཞིན་ཆ་བཞག་དང་། སྒྲུབ་བྱེད་དང་། བསྡོམས་ཚིག་བཅས་ཀྱི་གོ་རིམ་རེ་རེ་བཞིན་ཚང་མ་
བློ་ལ་ངེས་རྒྱུ་ཙམ་དུ་ཟད་པ་དེའི་སྐོར་སྐུ་ཞབས་ཁད་སི་ལགས་ཀྱི་སྙན་ཞུའི་ནང་དུ་ཡང་བསྟན་
གནང་ཡོད། མདོར་ན་སློབ་སྦྱོང་གི་ཕྱོགས་གང་ཐད་ལ་དཀའ་ངལ་འཕྲད་བྱུང་། དེ་དུས་ངེད་
རང་བློ་ཕམ་ཡིད་ཆད་ཀྱི་ཚད་རྩེར་སླེབས་ཤིང་། ཚུལ་དེ་ངེད་ཀྱི་རྣམ་འགྱུར་ལས་ཀྱང་མངོན་
པར་གྱུར། ད་ཆ་དོན་དེ་དྲན་དུས་ངེད་རང་རབ་ཏུ་ནོངས་ལ། ལྷག་པར་དོན་དེའི་ཆེད་དུ་
སྲས་མོ་སཱ་ལི་ཧྥཎ་ལགས་ལ་རླུང་བསྟན་ཚུལ་ཕྱིར་དྲན་བྱེད་དུས། གནོང་འགྱོད་ཚད་ལས་
འདས་པ་སྐྱེས། ཁོང་ནི་ངེད་ཀྱི་གྲོགས་བཟང་ཡིན་པ་ཙམ་མ་ཟད། ངེད་ཀྱི་དཀའ་ངལ་གཙང་
སེལ་གནང་མཁན་དེ་ཡིན་པས་སོ། །
རྗེས་སུ་དཀའ་ངལ་དེ་དག་རིམ་བཞིན་ཐག་ཆོད་པ་དང་། འབུར་ཡིག་པར་མའི་དཔེ་
དེབ་དང་སློབ་སྦྱོང་ཡོ་བྱད་གཞན་དག་ཀྱང་འབྱོར་བས། ངེད་ཀྱི་སྙིང་སྟོབས་འཕེལ་ཏེ་ཡང་
བསྐྱར་སློབ་སྦྱོང་ལ་ཞུགས་པ་ཡིན། ངེད་ཀྱིས་དཀའ་བ་ཚད་མེད་སྤྱད་ཀྱང་། ཚབ་རྩིས་དང་
དབྱིབས་རྩིས་གཉིས་ནི་ད་དུང་ཤིན་ཏུ་རྟོགས་དཀའ་བའི་སློབ་ཚན་གཉིས་རེད། གོང་ཞུས་
ལྟར་ངེད་རང་གྲངས་རིག་པར་དགའ་པོ་མེད་པའི་ཁ་ལ་དཀའ་གནད་མང་པོ་ཞིག་ད་དུང་ངེད་
ལ་འགྲེལ་བཤད་རྒྱག་མཁན་མ་བྱུང་བར་སྣང་། དབྱིབས་རྩིས་ཀྱི་རི་མོར་ངེད་རང་དེ་བས་མགོ་ཡུ་
འཁོར་བར་གྱུར་ཏེ། རྐུབ་སྟེགས་ཀྱི་སྟེང་དུ་རི་མོ་མང་པོ་ཞིག་སྦྱོར་སྒྲིག་བྱས་ན་ཡང་། ངེད་ཀྱིས་
སྔར་བཞིན་ཆ་ཤས་ཁག་དབར་གྱི་འབྲེལ་བ་རྟོགས་པར་དཀའོ། །སྐུ་ཞབས་ཁད་སི་ལགས་ངེད་
ལ་གྲངས་རིག་པ་སློབ་པར་ཕེབས་རྗེས། གེགས་དེ་རིགས་གཞི་ནས་བསལ་སོང་།
དཀའ་ངལ་དེ་དག་ཁྱད་གསོད་ཐུབ་མ་ཉིད་ལ་སླར་ཡང་བསམ་ཡུལ་ལས་འདས་པའི་
གནས་ཚུལ་ཞིག་ཐོན་ནས། ཐམས་ཅད་ལ་འགྱུར་ལྡོག་ཆེན་པོ་ཞིག་བྱུང་བ་རེད།
ངེད་ཀྱི་དཔེ་དེབ་འབྱོར་གྲབས་ཡོད་དུས་སྐུ་ཞབས་གྷིལ་མཎ་ལགས་ཀྱིས་ངེད་ལ་སློབ་
ཚན་མང་དྲགས་ཐག་ཆོད་འདུག་ཅེས་སྲས་མོ་སཱ་ལི་ཧྥཎ་ལགས་ལ་གསུངས་པར་མ་ཟད།
ངེད་ཀྱིས་རྒོལ་གཏམ་ནན་པོ་བཏང་བར་མ་བལྟས་པར། ངེད་ཀྱི་སློབ་ཚན་འཚོག་ཡུན་ཐུང་
དུ་བཏང་གནང་སོང་། ཐོག་མའི་བཀོད་སྒྲིག་ལྟར་ན་སློབ་གྲྭ་ཆེན་མོར་རྒྱུགས་སྤྲོད་པར་ངེད་
ཀྱིས་གྲ་སྒྲིག་ལོ་ལྔ་ཙམ་བྱས་ཆོག་ཀྱང་། ལོ་དང་པོའི་ལོ་མཇུག་ཏུ་ངེད་ཀྱི་སྦྱངས་འབྲས་ཤིན་
ཏུ་ལེགས་པས། སྲས་མོ་སཱ་ལི་ཧྥཎ་ལགས་དང་། སྲས་མོ་ཧར་བྷའོ་ལགས(སློབ་གྲྭའི་སློབ་
དོན་འགན་འཛིན་པ) དང་། དེ་བཞིན་རྒན་ལགས་གཞན་ཞིག་བཅས་ཀྱིས། ངེད་ཀྱིས་ད་
དུང་སློབ་སྦྱོང་ལོ་གཉིས་བྱས་ན་རྒྱུགས་སྤྲོད་ཀྱི་གྲ་སྒྲིག་ཚགས་སུ་ཚུད་པ་ཡོང་རྒྱུ་ཡིན་པར་
ཡིད་ཆེས་གནང་བ་དང་། སྐུ་ཞབས་གྷིལ་མཎ་ལགས་ཀྱིས་ཀྱང་དང་ཐོག་དགོངས་འཆར་དེ་
ལ་མོས་མཐུན་གནང་རུང་། རྗེས་སུ་ངེད་ཀྱི་སློབ་སྦྱོང་ཐད་ལ་དཀའ་ངལ་འཕྲད་པ་གཟིགས་
དུས། ད་དུང་སློབ་སྦྱོང་ལོ་གསུམ་བྱེད་དགོས་པར་ཨུ་ཚུགས་གནང་བ་རེད། ངེད་རང་འཛིན་
གྲྭ་གཅིག་པའི་སློབ་གྲོགས་ཚོ་དང་མཉམ་དུ་སློབ་གྲྭ་ཆེན་མོར་ཞུགས་འདོད་ཆེ་བས། ཁོང་གི
འཆར་གཞི་དེ་ལ་ངེད་རང་དགའ་པོ་མ་བྱུང་།
ཟླ་བ11པའི་ཚེས17ཉིན་དེར་ངེད་ཀྱི་གཟུགས་གཞི་བདེ་པོ་རང་མ་བྱུང་བས་སློབ་ཚན་
འཚོག་པར་ཕྱིན་མེད། སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་ནད་ཚབས་ཆེན་པོ་མེད་པ་
མཁྱེན་མོད། སྐུ་ཞབས་གྷིལ་མན་ལགས་ཀྱིས་དེ་ནི་སློབ་སྦྱོང་ཁག་དྲགས་ནས་ངེད་ཀྱི་
གཟུགས་པོར་གནོད་པ་ཞིག་ཡིན་པའི་ངོས་འཛིན་གནང་སྟེ། ངེད་ཀྱི་སློབ་ཚན་བཀོད་སྒྲིག་
ལ་སླར་བཅོས་བརྒྱབ་སོང་། དེ་ལྟར་ངེད་རང་འཛིན་གྲྭའི་སློབ་གྲོགས་གཞན་དང་མཉམ་དུ་
སློབ་གྲྭ་ཆེན་མོར་རྒྱུགས་སྤྲོད་ཐབས་བྲལ་བར་གྱུར། སྐུ་ཞབས་གྷིལ་མན་ལགས་དང་སྲས་
མོ་སཱ་ལི་ཧྥཎ་ལགས་གཉིས་ཀྱི་དགོངས་པ་མ་མཐུན་པའི་སྟབས་ཀྱིས། མཐའ་མར་སྐྱེད་མས་
ངེད་དང་གཅུང་མོ་མེལ་དྷེ་རོད་ཊེ་གཉིས་ཀ་ཁམ་པོ་རུད་ཅེ་བུ་མོའི་སློབ་གྲྭ་ནས་ཁ་འབྲལ་དུ་
འཇུག་རྒྱུའི་ཐུགས་ཐག་བཅད་པ་རེད།
དེ་ལྟར་ཐགས་ཐོགས་ཡུན་གཅིག་བྱས་པ་བརྒྱུད། སྐྱེད་མས་ཁམ་པོ་རུད་ཅེ་བུ་མོའི་སློབ་
གྲྭའི་སྐུ་ཞབས་ཁད་སི་ལགས་ངེད་ལ་མུ་མཐུད་མཛུབ་ཁྲིད་གནང་བར་ངེད་ཀྱི་ཁྱིམ་བསྟེན་
དགེ་རྒན་ལ་གདན་ཞུ་གནང་བ་དང་། ངེད་དང་སྲས་མོ་སཱ་ལི་ཧྥཎ་ལགས་ནི་རོཎ་སམ་གྱི་
གྲོགས་པོ་སྟེ། ཆེམ་བྷོ་ལིཎ་སི་ཡི་ཁྱིམ་དུ་ལོ་དེའི་དགུན་ཁར་བསྡད་ལ། རོཎ་སམ་ནི་བྷོ་སི་ཏོཎ་
དང་བར་ཐག་དབྱིན་ལེ་ཉི་ཤུ་རྩ་ལྔའི་སར་ཡོད།
སྤྱི་ལོ1898ལོའི་ཟླ་བ2པ་ནས་ཟླ་བ7པ་བར། སྐུ་ཞབས་ཁད་སི་ལགས་ཀྱིས་གཟའ་འཁོར་
རེར་རོ ཎ་སམ་ལ་ཐེངས་གཉིས་རེ་ཕེབས་ཏེ། ངེད་ལ་ཚབ་རྩིས་དང་། དབྱིབས་རྩིས་དང་། གྷི་
རི་སིའི་སྐད་དང༌། ལ་ཐིཎ་གྱི་སྐད་བཅས་བསླབས་གནང་བ་དང་། སྲས་མོ་སཱ་ལི་ཧྥཎ་ལགས་
ཀྱིས་སྐད་སྒྱུར་གྱི་འགན་བཞེས་པ་རེད།
སྤྱི་ལོ1898ལོའི་ཟླ་བ10པར་ངེད་ཚོ་བྷོ་སི་ཏོཎ་ལ་ལོག་པ་དང་། དེ་རྗེས་ཀྱི་ཟླ་བ་བརྒྱད་
ནང་། སྐུ་ཞབས་ཁད་སི་ལགས་ཀྱིས་སློབ་ཐེངས་རེར་ཆུ་ཚོད་གཅིག་རེ་བྱས་ཏེ་ངེད་ལ་གཟའ་
འཁོར་རེར་སློབ་ཚན་ཐེངས་ལྔ་རེ་བསླབས་གནང་བ་རེད། སློབ་ཚན་འཚོགས་རིམ་བཞིན་དུ་
སྔོན་ལ་ངེད་ཀྱིས་སྔོན་མའི་སློབ་ཚན་ནང་མ་ཤེས་པར་ལུས་པ་དག་ལ་ཁོང་གིས་འགྲེལ་བཤད་
བསྐྱོན་རྗེས། སྦྱོང་ཚན་གསར་པ་བཀོད་སྒྲིག་གནང་ཞིང་། ངེད་ཀྱིས་གཟའ་འཁོར་གཅིག་ལ་
ལྕགས་པར་བརྒྱབ་ནས་བྲིས་པའི་གྷི་རི་སིའི་སྐད་ཀྱི་སྦྱོང་ཚན་དག་ཁོང་གིས་བསྣམས་ཏེ་བཟོ་
བཅོས་བསྐྱོན་རྗེས། ངེད་ལ་ཕྱིར་སློག་གནང་གིན་ཡོད།
དེ་ལྟར་ངེད་ཀྱིས་སློབ་གྲྭ་ཆེན་མོར་ཞུགས་པའི་རྒྱུགས་སྤྲོད་གྲ་སྒྲིག་བྱེད་བཞིན་བསྡད།
སློབ་ཚན་ཟུར་དུ་ཉན་ན་འཛིན་གྲྭའི་ནང་ཉན་པ་ལས་ཤེས་བདེ་བ་ཡོད་པར་མ་ཟད་བློ་བདེ་
བག་ཕེབས་ཡོང་བ་དང་། རྗེས་མ་ཟིན་དོགས་ཀྱི་སེམས་ཁྲལ་དང་དངངས་འཚབ་ཀྱང་བྱེད་མི་
དགོས་པ་ངེད་ཀྱིས་ཤེས་སོང་། ངེད་ཀྱིས་མ་ཤེས་པ་དག་ལ་ཁྱིམ་བསྟེན་དགེ་རྒན་གྱིས་འགྲེལ་
བཤད་ལྷོད་ལྷོད་བྱས་ནས་གནང་ཆོག་སྟབས། སློབ་གྲྭའི་ནང་དུ་སྦྱངས་པ་ལས་མགྱོགས་ལ་
སྤུས་དག་པ་ཡོང་གདའ། གྲངས་རིག་པའི་ཐད་ལ། ངེད་ལ་སྔར་བཞིན་སློབ་ཚན་གཞན་དག་
ལས་དཀའ་ངལ་ཆེ་བ་འཕྲད་བྱུང་། ཚབ་རྩིས་དང་དབྱིབས་རྩིས་གཉིས་པོ་སྐད་བརྡ་དང་རྩོམ་
རིག་གི་སློབ་ཚན་ལྟར་ལས་སླ་པོ་ཡོད་ན་དགའ་བ་ལ་ཨང་། འོན་ཏེ་སྐུ་ཞབས་ཁད་སི་ལགས་
ཀྱིས་གྲངས་རིག་པ་སློབ་དུས་ཀྱང་སྐྱེ་བོའི་སྤྲོ་བ་སྲིང་བར་ནུས་ཏེ། ཁོང་གིས་གནད་དོན་ཇེ་
ཉུང་དུ་དང་ཚེགས་ཇེ་ཆུང་དུ་གཏོང་ཅི་ཐུབ་གནང་ནས། ངེད་ཀྱིས་གོ་བ་ཡོངས་སུ་ལོན་པར་
མཛད་ལ། ངེད་ཀྱི་རིག་པ་སྐྱེན་པོ་དང༌། རིགས་འདེད་ཚགས་དམ་པོ་ཡོང་བར་མཛད་ནས།
ཁུངས་ལུང་མེད་པའི་སྣང་བ་གང་ཤར་དེ་འདྲ་མ་ཡིན་པར། ཞི་ལྷོད་ཡིན་ལ་གཏན་ཚིགས་
དང་མཐུན་པའི་སྒོ་ནས་སྡོམ་ཚིག་རྙེད་པར་མཛད་ཅིང་། ངེད་རང་འཇོབ(དམ་པའི་མདོའི་
ནང་གི་མི་སྣ)ཀྱིས་ཀྱང་བཟོད་ཐབས་བྲལ་བའི་གླེན་མ་དེ་འདྲ་ཞིག་ཡིན་ན་ཡང་། ཁོང་
གིས་ངང་རྒྱུད་སྔོན་མོའི་ཆུ་ལས་རིང་བ་གནང་བྱུང་།
སྤྱི་ལོ1899ལོའི་ཟླ་བ6པའི་ཚེས29ཉིན་དང་། ཚེས30ཉིན་གཉིས་ལ། ངེད་ཀྱིས་རོད་དྷེ་ཁ་
ལི་ཧྥོ་སློབ་གླིང་གི་སློབ་ཞུགས་རྒྱུགས་སྤྲོད་ཀྱི་མཐའ་མའི་རྒྱུགས་སྤྲོད་ལ་ཞུགས་པ་ཡིན། ཉིན་
དང་པོར་དམའ་རིམ་གྷི་རི་སིའི་སྐད་དང་། མཐོ་རིམ་ལ་ཐིཎ་གྱི་སྐད་རྒྱུགས་སྤྲོད་པ་དང་། ཉིན་
གཉིས་པར་དབྱིབས་རྩིས་དང་། ཚབ་རྩིས་དང་། མཐོ་རིམ་གྷི་རི་སིའི་སྐད་བཅས་ཀྱི་རྒྱུགས་
སྤྲད་སོང་།
སློབ་གླིང་ཕྱོགས་ནས་སྲས་མོ་སཱ་ལི་ཧྥཎ་ལགས་ཀྱིས་ངེད་ལ་རྒྱུགས་ཤོག་ཀློག་མི་ཆོག་
པར་བཟོས་པ་དང་། ངེད་ཀྱི་རྒྱུགས་ཤོག་ཨ་རིའི་ལུགས་ཀྱི་ལོང་ཡིག་ཏུ་འབེབས་བཤུ་གནང་
བར་ཕར་ཀིཎ་སི་ལོང་བའི་སློབ་གྲྭའི་དགེ་རྒན་སྐུ་ཞབས་ཨིའུ་ཅིཎCཧྥི་ཎིང་ལགས་གདན་ཞུ་
གནང་ཞིང་། ངེད་ཀྱིས་སྐུ་ཞབས་ཧྥི་ཎིང་ལགས་ངོ་མི་ཤེས་པས། ངེད་གཉིས་དབར་ལོང་ཡིག་
མ་སྤྱད་ན་གཏམ་གླེང་བྱ་ཐབས་བྲལ།
ལོང་ཡིག་ནི་སྐད་རིགས་ཀུན་ལ་སྤྱད་ཆོག་ན་ཡང་། དབྱིབས་རྩིས་དང་ཚབ་རྩིས་ཀྱི་
སྟེང་དུ་སྤྱོད་ཤིན་ཏུ་ནས་མི་བདེ་བར་སྣང་། ངེད་རང་འ་ཆད་འུ་ཐུག་དང་། བློ་ཕམ་ཡིད་ཆད་
ལ་གྱུར་ནས། དུས་ཚོད་རྩ་ཆེན་མང་པོ་སྟོང་ཟད་དུ་སོང་ལ། ལྷག་པར་ཚབ་རྩིས་ཀྱི་སྟེང་དུ་
དུས་ཚོད་ཧ་ཅང་མང་པོ་སྟོང་ཟད་དུ་སོང༌། ཨ་རིར་དབྱིན་ཇིའི་ལུགས་དང་། ཨ་རིའི་ལུགས་
དང་། ཎེའུ་གཡོད་ཀྱི་ལུགས་ཏེ། སྤྱིར་ན་ཐུན་མོང་དུ་སྤྱོད་པའི་ལོང་ཡིག་རིགས་གསུམ་ཡོད་
པ་དེ་དག་ལ་ངེད་རང་རྒྱུས་མངའ་ཧ་ཅང་ཆེན་པོ་ཡོད་མོད། ལོང་ཡིག་གསུམ་པོ་དེའི་ནང་དུ་
དབྱིབས་རྩིས་དང་། ཚབ་རྩིས་ཀྱི་མཚོན་རྟགས་སྤྱོད་སྟངས་གཏན་ནས་མི་འདྲ་ཞིང་། ངེད་
ཀྱིས་ཚབ་རྩིས་ནང་དབྱིན་ཇིའི་ལུགས་ཀྱི་ལོང་ཡིག་ཁོ་ན་སྤྱོད་ཀྱི་ཡོད།
རྒྱུགས་སྤྲོད་པར་ད་དུང་ཉིན་གཉིས་ཡོད་པའི་སྔ་རོལ་དུ། སྐུ་ཞབས་ཧྥི་ཎིང་ལགས་ཀྱིས་
ངེད་ལ་ཧར་ཧྥར་ཊེ་སློབ་གྲྭ་ཆེན་མོའི་ཚབ་རྩིས་ཀྱི་རྒྱུགས་ཤོག་རྙིང་པ་སྟེ། ཨ་རིའི་ལུགས་ཀྱི་
ལོང་ཡིག་མ་དེ་ངེད་ལ་བྱིན་པས། ངེད་རང་དངངས་འཚབ་ལངས་ནས་སྐུ་ཞབས་ཧྥི་ཎིང་
ལགས་ལ་དེའི་སྟེང་གི་མཚོན་རྟགས་ལ་གསལ་བཤད་ཅིག་གནང་རོགས་ཞུ་བའི་འཕྲིན་ཡིག་
ཕུལ་བ་ཡིན། ཁོང་གིས་མཚོན་རྟགས་རེའུ་མིག་ཅིག་དང་རྒྱུགས་ཤོག་ཅིག་བསྐུར་གནང་བྱུང་
བས། ངེད་ཀྱིས་མཚོན་རྟགས་དེ་ཚོ་སྦྱངས་པ་ཡིན། ཚབ་རྩིས་རྒྱུགས་སྤྲོད་པའི་སྔ་ནུབ་ཏུ་
ངེད་ཀྱིས་རྩིས་གཞི་རྙོག་དྲ་ཚ་པོ་ཁ་ཤས་བརྩི་བར་བྲེལ་ཞིང་། གུག་རྟགས་དང་། གུག་ཆེན་
དང་། ཉིས་གཞི་བཅས་དེ་དག་སྦྲགས་མར་སྤྱོད་དུས་དབྱེ་འབྱེད་གསལ་པོ་ཞིག་ཁྱོན་ནས་མི་
ཡོང་བས། སྐུ་ཞབས་ཁད་སི་ལགས་དང་ངེད་གཉིས་ཀ་སེམས་ཤུགས་ཅུང་ཉམས་ནས་ཉིན་
གཉིས་པའི་རྒྱུགས་སྤྲོད་ཐད་སེམས་ཁྲལ་ལངས་བྱུང་། རྒྱུགས་སྤྲོད་དུས་ངེད་ཚོ་སློབ་གྲྭར་སྔ་
མོར་ཡོང་སྟེ། ངེད་ལ་ཨ་རིའི་ལུགས་ཀྱི་ལོང་ཡིག་གི་མཚོན་དོན་ཞིབ་ཕྲ་ལན་གཅིག་སློབ་
རོགས་གནང་ཟེ་སྐུ་ཞབས་ཧྥི་ཎིང་ལགས་ལ་ཞུས་པ་ཡིན།
དབྱིབས་རྩིས་རྒྱུགས་སྤྲོད་ཀྱི་དཀའ་ངལ་ཆེ་ཤོས་ནི་ངེད་ཀྱིས་བརྗོད་གཞི་དག་མི་གཞན་
ལ་ངེད་ཀྱི་སྦར་མཐིལ་དུ་འབྲི་རུ་འཇུག་རྒྱུར་ལང་ལ་ཤོར་ཞིང་། བརྗོད་གཞི་ཡང་དག་པ་ཡིན་
རུང་། ཇི་ལྟར་བྱས་མིན་མི་ཤེས་པར་ལོང་ཡིག་གི་ནང་དུ་དེ་དག་ཟང་ངེ་ཟིང་ངེ་ལྟ་བུར་སྣང་
བས་ངེད་ཀྱི་ཡིད་ནི་འཕྱང་མོ་ཉུག་ཏུ་གྱུར། ཚབ་རྩིས་རྒྱུགས་སྤྲོད་དུས་དཀའ་ཚེགས་དེ་ལས་
ཀྱང་ཆེ་སྟེ། སྦྱངས་ཚར་ཙམ་ཡིན་པའི་གྲངས་རིག་པའི་མཚོན་རྟགས་དེ་ཚོ་ངེད་ཀྱིས་ཤེས་
སོང་སྙམ་ན་ཡང་། རྒྱུགས་སྤྲོད་དུས་མགོ་འཐོམས་པར་མ་ཟད། ངེད་ཀྱིས་ལྕགས་པར་བརྒྱབ་
ནས་བྲིས་པའི་ཡི་གེ་ནི་ངེད་སོ་སོས་རིག་ཐབས་བྲལ། ངེད་རང་ལོང་ཡིག་གི་ཐོག་ནས་རྩིས་
རྒྱག་པའམ། ཁོག་རྩིས་རྒྱག་རྒྱུར་ལང་ལ་ཤོར་ཡོད་ཅིང་། སྐུ་ཞབས་ཁད་སི་ལགས་ཀྱིས་ངེད་
ཀྱི་ཁོག་རྩིས་རྒྱག་ནུས་ཐད་སྦྱོང་བརྡར་ཁོ་ན་གནང་བ་ལས། རྒྱུགས་ཤོག་ཇི་ལྟར་འབྲི་རྒྱུའི་
ཐད་ལ་སྦྱོང་བརྡར་མ་གནང་སྟབས། ངེད་ཀྱིས་ལན་འདེབས་ཤིན་ཏུ་འགོར་ཞིང་། རྒྱུགས་
ཤོག་ཡང་ནས་ཡང་དུ་ཐེངས་མང་བཀླགས་རྗེས་གཞི་ནས་ལན་ཇི་ལྟར་འབྲི་དགོས་པ་མགོ་
ཚོས་ཙམ་བྱུང་། དྲང་པོར་ཞུས་ན་དེ་དུས་ངེད་ཀྱིས་མཚོན་རྟགས་ཡོད་རྒུའི་དོན་ཀུན་རྟོགས་
ཡོད་མིན་ད་ལྟ་ཡང་ཁ་ཚོན་གཅོད་ཐབས་བྲལ་ལ། མཚོན་རྟགས་ཐམས་ཅད་ཞིབ་ཚགས་
ཀྱིས་ཤེས་པར་བྱ་རྒྱུ་དེ་ནི་ཤིན་ཏུ་ནས་དཀའ་བ་ཞིག་ལགས། འོན་ཏེ་ངེད་ཀྱིས་སུ་གང་ལའང་
འཁང་ར་མི་བྱེད་དོ། །ངེད་ཀྱི་ཡིག་རྒྱུགས་ལ་ཁག་པོ་ཇི་འདྲ་ཡོད་པ་རོད་དྷེ་ཁ་ལི་ཧྥོ་སློབ་གླིང་
གི་ལས་སྣེ་སྐུ་ཞབས་ཀྱིས་མཁྱེན་མི་སྲིད་ལ། ངེད་ཀྱིས་དཀའ་ངལ་དམིགས་བསལ་དེ་འདྲ་
ཁྱད་གསོད་བྱེད་དགོས་པ་ཡང་ཁོང་ཅག་གིས་མཁྱེན་ཐབས་མེད། ཁོང་རྣམས་ཀྱིས་སྣང་མེད་
དུ་ངེད་ལ་འགོག་རྐྱེན་མང་པོ་དེ་འདྲ་བཟོ་ཐལ་ཤོར་ན་ཡང་། གང་ལྟར་ངེད་ཀྱིས་དེ་ཀུན་ཁྱད་
གསོད་ཐུབ་པ་དེ་ལས་ངེད་ལ་སེམས་གསོ་ཐོབ་པར་གྱུར།

ལེའུ་ཉི་ཤུ་པ།
སློབ་གྲྭ་ཆེན་མོའི་འཚོ་བ།

ངེད་ལ་སློབ་ཚན་སྔོན་སྦྱོང་བྱེད་ཡུན་སློབ་གྲོགས་གཞན་ལས་ཆེས་རིང་
བ་དགོས་པ་དང༌། སོར་མོའི་བགྱིད་པ་དེ་འདྲར་ཡུན་ཧ་ཅང་རིང་པོ་དགོས་པ་དེ་
ནི་མི་ཐང་ཐང་ཞིག་ལ་མེད་པའི་དཀའ་ངལ་ཞིག་རེད། སྐབས་རེར་བྱ་བ་ཆུང་ངུ་
ཞིག་གི་དོན་ལ་སེམས་ནུས་ཧ་ཅང་མང་པོ་ཞིག་འདོན་དགོས་དུས། ངེད་རང་ངང་
ཐུང་འཚབ་འཚུབ་བྱེད་པ་རེད། དཔེ་དེབ་གཅིག་གི་ལེའུ་ཁ་ཤས་ཀློག་པར་ངེད་
ཀྱིས་ཆུ་ཚོད་མང་པོ་ཞིག་སྤྱོད་དགོས་པ་དང་། དེ་དུས་སློབ་གྲོགས་གཞན་ཀུན་ཕྱི་
རོལ་ཏུ་བཞད་གད་དང་། གླུ་ལེན་དང༌། གར་འཁྲབ་བཅས་ལ་རོལ་ནས་བསྡད་
ཡོད་པ་དེ་ནི་ངེད་ཀྱིས་དེ་བས་བཟོད་ཐབས་བྲལ་ལོ་སྙམ། འོན་ཏེ་ངེད་ཀྱིས་གང་
མགྱོགས་སྙིང་སྟོབས་འཕེལ་བར་བྱས་ཏེ། ཞེ་སྡང་དང་མ་འདོད་པ་དེ་རིགས་ལྟག་
རྒྱབ་ཏུ་འདོར་གྱི་ཡོད།
དཀའ་སྡུག་མང་པོ་མྱངས་པ་བརྒྱུད། ངེད་རང་སློབ་གྲྭ་ཆེན་མོར་ཞུགས་པའི་རྒྱུགས་སྤྲོད་
གཞི་ནས་མཇུག་བསྒྲིལ། ད་ཆ་ངེད་རང་རོད་དྷེ་ཁ་ལི་ཧྥོ་སློབ་གླིང་ལ་ག་དུས་ཞུགས་ནའང་
ཆོག་མོད། རབ་ལ་སློབ་གྲྭ་ཆེན་མོར་མ་ཞུགས་ཀྱི་གོང་དུ་སྐུ་ཞབས་ཁད་སི་ལགས་ལ་ཡང་
བསྐྱར་ཟུར་ཁྲིད་ལོ་གཅིག་གནང་རོགས་ཞུས་ན་ལེགས་ཚུལ་གྱི་གྲོས་འགོ་འདོན་མཁན་བྱུང་
བས་ན། ངེད་རང་སློབ་གྲྭ་ཆེན་མོར་ཞུགས་རྒྱུའི་བསམ་འདུན་དེ་སྤྱི་ལོ1900ལོར་གཞི་ནས་
མངོན་འགྱུར་བྱུང་སོང་།
རོད་དྷེ་ཁ་ལི་ཧྥོ་སློབ་གླིང་ལ་ཞུགས་པའི་ཉི་མ་དང་པོ་དེའི་གནས་ཚུལ་ངེད་ཀྱིས་ད་ལྟ་
ཡང་གསལ་ལེར་དྲན་བཞིན་མཆིས། དེ་ཉིན་ནི་ངེད་ཀྱི་ཚེ་ཐོག་འདིར་དོན་སྙིང་ཆེ་ཤོས་ལྡན་
པའི་ཉིན་ཞིག་ཡིན་ལ། ངེད་ཀྱིས་ཉིན་མོ་དེ་ཤར་རྒྱུར་བསྒུགས་ནས་ལོ་ཧ་ཅང་མང་པོ་ཕྱིན་
སོང་། ངེད་ཀྱི་སེམས་ནང་མི་མངོན་པའི་སྟོབས་ཤུགས་ཤིག་མངའ་བ་དེས། གྲོགས་བཟང་
ཚོའི་ཁ་ཏ་བསླབ་བྱར་མ་བལྟས་པར་རྣ་མིག་ཐང་ཐང་ཡིན་མཁན་དེ་ཚོ་དང་འགྲན་པར་
བཙན་སྐུལ་བྱས། རྒྱང་སྐྱོད་ཀྱི་ལམ་ལ་གེགས་བར་ཆད་ཡོད་པ་ཤེས་ན་ཡང་། ངེད་ཀྱིས་
གེགས་བར་ཆད་ལས་རྒྱལ་བར་བྱ་རྒྱུའི་སེམས་ཐག་བཅད་པ་ཡིན། སྤྱང་གྲུང་ལྡན་པའི་རོ་
མ་བ་དེས། རི་ཅི་འདྲར་བསླེབས་ན་བུད་ཤིང་དེ་འདྲ་འཐུ་དགོས་ཞེས་སྨྲས་པ་དེ་སེམས་ལ་
བརྟན་པོར་ངེས་ནས་ཡོད། ངེད་རང་ཤེས་བྱ་སྦྱོང་བའི་ལམ་ཆེན་ལ་སྐྱོད་ཐབས་མེད་པར། མི་
མེད་ལུང་སྟོང་གི་ལམ་ཆུང་རང་རོང་དེ་ལ་འགྲོ་དགོས་བྱུང་བ་ཙམ་ཞིག་མ་ཡིན་ནམ། སློབ་གྲྭ་
ཆེན་མོའི་ནང་དུ་བསམ་གཞིགས་དང་། ཆགས་སྡང་དང་། འབད་འབུངས་བཅས་ཐད་ནས་
ངེད་དང་འདྲ་བའི་བུ་མོ་ཚོ་དང་ལག་གདང་སྦྲེལ་ནས་མདུན་དུ་སྐྱོད་སྐལ་མང་པོ་ཡོད་པ་ངེད་
ཀྱིས་ཤེས།
ངེད་ཀྱིས་སྤྲོ་སེམས་ཆེན་པོ་འཆང་བཞིན་དུ་སློབ་གྲྭ་ཆེན་མོའི་སློབ་ཚན་སྦྱོང་མགོ་
ཚུགས་སོང་། ངེད་ཀྱི་མདུན་དུ་སྣང་བ་འབུམ་ལྡན་གྱི་ཡིད་འོང་འཇིག་རྟེན་གསར་པ་ཞིག་
གསལ་བར་མངོན་ལ། ཤེས་བྱ་ཐམས་ཅད་ཁོང་དུ་ཆུད་པར་བྱེད་ནུས་པའི་ངེས་ཤེས་བློ་ལ་
ཤར། སེམས་ཀྱི་ངོ་མཚར་ཞིང་ཁམས་སུ་ངེད་རང་གཞན་དང་འདྲ་བར་རང་དབང་ཅན་
ཡིན་དགོས་ངེས་རེད། སེམས་པའི་འཇིག་རྟེན་ནང་གི་མི་སྣ་དང་། རྒྱབ་ལྗོངས་དང་། དེ་ཡི་
དགའ་སྐྱོ་ཆགས་སྡང་བཅས་ནི་དངོས་ཡོད་འཇིག་རྟེན་གྱི་ཚུར་སྣང་གསོན་ཉམས་དོད་པོ་ཞིག་
ཡིན་དགོས་སོ། །སློབ་གྲྭ་ཆེན་མོའི་སློབ་ཁང་གི་ནང་དུ་སྔོན་བྱོན་མཁས་དབང་དམ་པའི་སྙིང་
སྟོབས་དང་དགོངས་པས་གང་བ་དང་། དགེ་རྒན་ཆེན་མོ་ཚོ་ནི་ཡེ་ཤེས་ཀྱི་སྤྱན་དང་ལྡན་པ་
རང་ངོ་སྙམ་དུ་ངེད་སེམས་སོ། །
འོན་ཏེ་སློབ་གྲྭ་ཆེན་མོའི་འཚོ་བ་དེ་ངེད་ཀྱིས་ཀུན་ཏུ་རྟོག་པ་ལྟར་གྱི་ངོ་མཚར་བག་
ཡངས་དེ་འདྲ་མིན་པ་མི་རིང་བར་ཤེས་སོང་། ངེད་རང་ན་ཆུང་བསམ་མེད་ཡིན་དུས་ཀྱི་སྟོང་
བསམ་མང་པོ་ཞིག་ད་ཆ་མཛེས་སྡུག་ཡིད་དབང་འཕྲོག་པ་ཞིག་མིན་པར་མ་ཟད། ཉིན་མོའི་
འོད་སྣང་ཁྲོད་དུ་ཤུལ་མེད་དུ་གྱུར་ཏོ་ཞེས་པ་ལྟར་སྣང་ཞིང་། སློབ་གྲྭ་ཆེན་མོར་ཞུགས་པ་དེར་
སྐྱོན་ཡང་མཆིས་པ་ངེད་ཀྱིས་རིམ་བཞིན་ཤེས་སོང་།
ད་བར་ངེད་ལ་བྱུང་བའི་མྱོང་ཚོར་ཟབ་ཤོས་ནི་བྲེལ་བ་ཆེ་བ་དེ་རེད། དེ་སྔ་ངེད་ལ་
མནོ་བསམ་གཏོང་ཁོམ་དང་། རང་གི་སེམས་ལ་ལྟ་ཁོམ་འབེལ་འབེལ་ལྷུག་ལྷུག་ཡོད། ངེད་
ཀྱིས་རྟག་པར་ཁ་རོག་ལ་བསྡད་དེ་སེམས་གཏིང་གི་སྙན་འཇེབས་དབྱངས་ལ་ཉན་གྱི་ཡོད།
དབྱངས་སྙན་དེ་ནི་ལྷོད་དལ་གྱི་ཁྲོད་དུ་གཞི་ནས་ཐོས་པར་ནུས་སོ། །དེ་དུས་ངེད་ཀྱི་སྙིང་ནས་
བརྩེ་བའི་སྙན་ངག་པ་དེས་མགུར་དུ་བཞེས་པའི་སྙན་པོའི་ཚིག་གིས་ཡུན་རིང་ཞི་བར་གནས་
པའི་ངེད་ཀྱི་སེམས་པའི་རོལ་མོ་དེ་དཀྲོལ་བར་བྱེད། འོན་ཏེ་སློབ་གྲྭ་ཆེན་མོའི་ནང་དུ་ཁེར་
མར་བསམ་བློ་གཏོང་ཁོམ་མེད་ཅིང་། སློབ་གྲྭ་ཆེན་མོར་ཞུགས་པ་ནི་བསམ་གཞིགས་བྱ་ཕྱིར་
མ་ཡིན་པར་སློབ་སྦྱོང་བྱ་ཕྱིར་ཁོ་ན་ཡིན་པ་ལྟར་དུ་སྣང་། མི་གང་ཞིག་སློབ་གྲྭ་ཆེན་མོའི་རྒྱལ་
སྒོར་འཛུལ་རྗེས། ཁེར་རྐྱང་དང༌། རོལ་རྩེད་དང་། རྟོག་འདང་དང་བཅས་པའི་ཆེས་གཅེས་
པར་འོས་པའི་དགའ་སྣང་དག་ཤབ་ཤོབ་ཏུ་སྨྲ་བའི་ཐང་ཤིང་དེ་དང་ཆབས་ཅིག་སྒོ་ཕྱིར་བསྐྱུར་
རྒྱུར་ཟད། ད་ལྟ་བྲེལ་འཚུབ་བྱེད་པ་ནི་སླད་མར་ལོངས་སྤྱོད་བྱ་ཕྱིར་ཡིན་ཞེས་ངེད་ཀྱིས་རང་
སེམས་གསོ་དགོས་པ་ཡང་སྲིད། འོན་ཏེ་ངེད་རང་མིག་རྒྱང་རིང་པོར་བསམ་བློ་གཏོང་མཁན་
ཞིག་མིན་པས། ད་ལྟ་སྣང་སེམས་སྐྱིད་ཙམ་བྱུང་ན་བསམ་བསམ་མ་གཏོགས། མ་འོངས་པའི་
ཆེད་དུ་གྲ་སྒྲིག་ཁོ་ན་བྱས་ནས་སྡོད་མི་འདོད།
སློབ་གྲྭ་ཆེན་མོའི་ལོ་དང་པོའི་སློབ་ཚན་ནང་ཧྥ་རཎ་སིའི་སྐད་དང་། འཇར་མཎ་གྱི་
སྐད་དང་། ལོ་རྒྱུས་དང་། དབྱིན་ཡིག་གི་རྩོམ་བཅས་མཆིས། ངེད་ཀྱིས་ཧྥ་རཎ་སིའི་སྐད་
ཡིག་གི་ཐོག་ནས་ཁོར་ཎའེ་ལི་དང་། མོ་ལི་ཨེར་དང་། རོད་སིཎ་དང༌། ཨལ་ཧྥུ་དང་། རོད་
དྷ་དྷེམ་སད་དང་། སཎ་ཋེ་བྷེའུ་ཧྥུ་བཅས་ཀྱི་མ་རྩོམ་ཁ་ཤས་བཀླགས་ཤིང་། འཇར་མཎ་གྱི་ཡི་
གེའི་ཐོག་ནས་ཀེ་དྷེ་དང་ཞི་ལེར་གྱི་མ་རྩོམ་བཀླགས་པ་དང་། ངེད་ཀྱིས་རོ་མ་གོང་མའི་རྒྱལ་
ཁབ་ནུབ་པ་ནས་དུས་རབས་བཅོ་བརྒྱད་པ་བར་གྱི་ལོ་རྒྱུས་ལ་བསྐྱར་སྦྱོང་ཐེངས་གཅིག་མྱུར་
སྟབས་ཀྱིས་བྱས་ཤིང་། དབྱིན་ཇིའི་རྩོམ་རིག་གི་ཐད་ལ། མཐའ་དཔྱོད་ཀྱི་ལྟ་སྟངས་ཐོག་ནས
མིལ་ཐོཎ་གྱི་སྙན་ངག་དང་ཁོང་གི་ཨ་རོ་ཕད་ཅི་ཐི་ཁཱ (མིལ་ཐོཎ་གྱིས་དཔེ་སྐྲུན་རང་རང་དབང་
བརྩོན་ལེན་མཛད་པའི་སྐོར་གྱི་གཏམ་བཤད་ཕྱོགས་བསྒྲིགསས) ཞེས་པར་ཞིབ་འཇུག་བྱས་
པ་ཡིན།
སློབ་གྲྭ་ཆེན་མོའི་ནང་འཕྲད་པའི་ཞིབ་ཕྲའི་དཀའ་ངལ་སྣ་ཚོགས་ཁྱད་གསོད་ཇི་ལྟར་
བྱས་སམ་ཞེས་ངེད་ལ་ཡང་ཡང་འདྲི་མཁན་གདའ། སློབ་ཁང་གི་ནང་དུ་ངེད་རང་ཧ་ལམ་
ཁེར་རྐྱང་ཡུལ་པོ་རུ་ལུས་ཏེ། དགེ་རྒན་ཆེན་མོ་ཚོ་དང་ངེད་ཀྱི་དབར་ལ་རྒྱང་ཐག་དེ་ལྟར་
རིང་བས། ཁོང་རྣམ་པས་ཁ་པར་གྱི་ནང་ནས་སློབ་ཚན་ཁྲིད་ཀྱིན་ཡོད་པ་ལྟར་དུ་སྣང་། རྒན་
ལགས་ཀྱིས་ཁྲིད་པའི་སློབ་ཚན་གྱི་ནང་དོན་ངེད་ཀྱི་སྦར་མཐིལ་དུ་སྦྱོར་འབྲི་གང་མགྱོགས་
ཅི་མགྱོགས་བྱེད་དགོས་ཤིང་། བྲེལ་འཚུབ་དེ་ལྟའི་ཁྲོད་དུ་སློབ་ཁྲིད་མཁན་པོའི་གཤིས་ཁྱད་
ནི་ཡེ་མེད་དུ་གྱུར། ངེད་ཀྱི་སྦར་མཐིལ་དུ་ཤིན་ཏུ་མགྱོགས་པོས་སྦྱོར་འབྲི་བྱས་པའི་ཡི་གེ་དེ་
དག་ནི་ཤ་ཁྱིས་རི་བོང་དེད་པ་དང་འདྲ་བར་ངེད་ཀྱིས་རྗེས་ཟིན་ཐབས་ཡེ་ནས་མེད། མི་གང་
ཞིག་གིས་རེངས་རེངས་པོར་ཉན་གྱིན་དུ་བྲེལ་འཚུབ་ཆེན་པོས་དེ་དག་ཤོག་ངོས་སུ་འབྲི་གིན་
ཁོ་ན་བསྡད་ན། སློབ་ཁྲིད་ཀྱི་གཙོ་དོན་ལ་བསམ་གཞིགས་སམ་གནད་དོན་ཐག་གཅོད་བྱེད་
སྟངས་ཐད་ལ་བསམ་བློ་གཏོང་ལོང་ཡོང་མི་སྲིད། སློབ་ཚན་ཉན་དུས་ངེད་ཀྱི་ལག་པ་ནི་སྦྱོར་
འབྲི་བྱས་མ་ཚར་བར་སྡོད་དགོས་པས་ཟིན་བྲིས་འགོད་ཐབས་བྲལ། ངེད་ཀྱིས་རྟག་པར་ཁྱིམ་
ལ་ལོག་མ་ཉིད་དུ་བློ་ལ་གང་ངེས་ཟིན་བྲིས་སུ་འགོད་ཀྱི་ཡོད། རྩིས་གཞི་དང་། ཉིན་རེའི་
རྩོམ་ཐུང་དང་། དཔྱད་བརྗོད་དང་། ཚོད་རྒྱུགས་ཕྲན་ཚེགས་དང་། སློབ་དཀྱིལ་གྱི་རྒྱུགས་
སྤྲོད་དང་། སློབ་མཇུག་གི་རྒྱུགས་སྤྲོད་སོགས་ཚང་མ་ངེད་ཀྱིས་ལྕགས་པར་བརྒྱབ་ནས་འབྲི་
བཞིན་ཡོད་སྟབས། ངེད་ཀྱི་ཤེས་ཚད་ཤིན་ཏུ་དམའ་པོ་ཡིན་པ་དེ་དགེ་རྒན་ཆེན་མོ་ཚོས་
གསལ་པོར་གཟིགས་ནས་ཡོད། ངེད་ཀྱིས་ལ་ཐིཎ་ཡི་གེའི་སྙན་ངག་གི་སྡེབ་སྦྱོར་ཐོག་མར་
སྦྱོང་མགོ་འཛུགས་དུས། ལ་ཐིཎ་ཡི་གེའི་སྙན་ངག་གི་ཚིགས་བཅད་དང་སྡེབ་སྦྱོར་གྱི་སྐོར་ལ་
གསལ་བཤད་བྱེད་ནུས་པའི་མཚོན་རྟགས་ཆ་ཚང་བ་ཞིག་ཇུས་འགོད་བྱས་ཤིང་དེ་དགེ་རྒན་
ལ་ཞིབ་པར་འགྲེལ་བཤད་བརྒྱབ་པ་ཡིན།
ངེད་ཀྱིས་སྤྱོད་པའི་ལྕགས་པར་འཕྲུལ་ཆས་ནི་ཧམ་མུཎ་དྷེ་རྟགས་ཅན་རེད། ངེད་
ཀྱིས་ལྕགས་པར་འཕྲུལ་ཆས་མི་འདྲ་བ་མང་པོ་ཞིག་ཚོད་ལྟར་སྤྱོད་མྱོང་བ་ལས། ཧམ་མུཎ་
དྷེ་རྟགས་ཅན་དེ་ངེད་ཀྱི་དམིགས་བསལ་དགོས་མཁོ་དང་འཚམས་ཤོས་ཡིན་པ་ཤེས་སོང་།
ལྕགས་པར་འཕྲུལ་ཆས་དེ་ལ་རང་གི་དགོས་མཁོར་གཞིགས་ནས་གྷི་རི་སིའི་ཡི་གེ་དང་། ཧྥ་
རཎ་སིའི་ཡི་གེའམ། གྲངས་རིག་པའི་མཚོན་རྟགས་སོགས་ཀྱི་ཡིག་པར་སྒྲོམ་གཞི་སྦྱོར་སྒྲིག་
བྱས་ཆོག གལ་སྲིད་ལྕགས་པར་འཕྲུལ་ཆས་དེ་འདྲ་ཞིག་མེད་ན། ངེད་ཀྱིས་སློབ་གྲྭ་ཆེན་མོའི་
ནང་དུ་སློབ་སྦྱོང་བྱ་ཐབས་ཧ་ལམ་བྲལ་བ་རེད།
ངེད་ལ་མཁོ་བའི་སློབ་གཞི་སྣ་ཚོགས་ལ་ལོང་ཡིག་པར་མ་ཡོད་པ་ཤིན་ཏུ་ཉུང་བས།
དེབ་ཀྱི་ནང་དོན་ངེད་ཀྱི་སྦར་མཐིལ་དུ་འབྲི་རོགས་ཟེ་གཞན་ལ་ཞུ་བ་མི་འབུལ་ཀ་མེད་ཡིན་
སྟབས། ངེད་ལ་སློབ་ཚན་སྔོན་སྦྱོང་བྱེད་ཡུན་སློབ་གྲོགས་གཞན་ལས་ཆེས་རིང་བ་དགོས་པ་
དང་། སོར་མོའི་བགྱིད་པ་དེ་འདྲར་ཡུན་ཧ་ཅང་རིང་པོ་དགོས་པ་དེ་ནི་མི་ཐང་ཐང་ཞིག་ལ་
མེད་པའི་དཀའ་ངལ་ཞིག་རེད། སྐབས་རེར་བྱ་བ་ཆུང་ངུ་ཞིག་གི་དོན་ལ་སེམས་ནུས་ཧ་ཅང་
མང་པོ་ཞིག་འདོན་དགོས་དུས། ངེད་རང་ངང་ཐུང་འཚབ་འཚུབ་བྱེད་པ་རེད། དཔེ་དེབ་
གཅིག་གི་ལེའུ་ཁ་ཤས་ཀློག་པར་ངེད་ཀྱིས་ཆུ་ཚོད་མང་པོ་ཞིག་སྤྱོད་དགོས་པ་དང་། དེ་དུས་
སློབ་གྲོགས་གཞན་ཀུན་ཕྱི་རོལ་ཏུ་བཞད་གད་དང་། གླུ་ལེན་དང་། གར་འཁྲབ་བཅས་ལ་
རོལ་ནས་བསྡད་ཡོད་པ་དེ་ནི་ངེད་ཀྱིས་དེ་བས་བཟོད་ཐབས་བྲལ་ལོ་སྙམ། འོན་ཏེ་ངེད་ཀྱིས་
གང་མགྱོགས་སྙིང་སྟོབས་འཕེལ་བར་བྱས་ཏེ། ཞེ་སྡང་དང་མ་འདོད་པ་དེ་རིགས་ལྟག་རྒྱབ་ཏུ་
འདོར་གྱི་ཡོད། དེ་ཡང་སྐྱེ་བོ་གང་ཞིག་ལ་འཇོན་ཐང་དང་ཡོན་ཏན་ངོ་མ་ལྡན་དགོས་ན། བྲག་
རི་གཡང་གཟར་ཅན་དེར་ཁེར་མར་འཛེགས་དགོས་པ་དང་། རི་རྩེར་འགོ་བའི་ལམ་བདེ་མོ་
ཞིག་མེད་ན། ངེད་ཀྱིས་རང་ཉིད་ཀྱི་ལམ་ཆུང་ཀྱག་ཀྱོག་དེ་རང་ལ་འགྲོ་དགོས་རྒྱུ་རེད། ངེད་
རང་འདྲེད་བརྡབ་ཐེངས་མང་ཤོར་བ་དང་། འགྱེལ་ནས་ཡར་འཛེགས་མི་ཐུབ་ལ། བསམ་ཡུལ་
ལས་འདས་པའི་གེགས་བར་ཆད་ལ་འཕྲད་ཚེ་རླུང་བསྟན་པར་ཤོར་ཞིང་། དེ་འཕྲལ་སླར་ཡང་
རང་རྒྱུད་གྱོང་པོ་དེ་བཏུལ་རྗེས། མུ་མཐུད་དེ་རི་རྩེར་འཛེགས་པ་ཡིན། ཨ་ཧོ། གོམ་གང་
ཡར་ལ་འཛེགས་དུས་དགའ་སྤྲོ་རབ་ཏུ་འཁོལ་ལ། ཡང་བསྐྱར་གོམ་གང་འཛེགས་པས་ཡངས་
པའི་འཇིག་རྟེན་མཐོང་སོང་། འབད་འབུངས་ལྷོད་མེད་ཐེངས་རེ་བྱས་ན་རྒྱལ་ཁ་ཐེངས་རེ་
འཐོབ་པར་འགྱུར། ཡང་བསྐྱར་རིག་པ་ཐེངས་གཅིག་བསྒྲིམས་ན་ངེད་རང་འོད་མདངས་བཀྲ་
བའི་སྤྲིན་རུམ་དང་། ཨ་སྔོན་དགུང་གི་དབྱིངས་རུམ་ཏེ། ངེད་ཀྱི་རེ་བའི་རྩེ་མོར་སླེབས་པར་
ནུས། འབད་འབུངས་ལྷོད་མེད་བྱེད་པའི་རིང་ལ་ངེད་རང་གྲོགས་མེད་ཁེར་རྐྱང་ཁོ་ན་མ་ཡིན་
ཏེ། སྐུ་ཞབས་དབེ་ལེམ་ཝད་དྷེ་ལགས་དང་ཕི ཎ་སི་ཧྥ་ཎེ་ཡ་ལོང་བའི་སློབ་གསོ་ཞིབ་འཇུག་
ཁང་གི་དབུ་འཛིན་སྐུ་ཞབས E • E ཨའེ་ལེཎ་ལགས་ཀྱིས་ངེད་ལ་མཁོ་བའི་འབུར་ཡིག་
པར་མའི་དཔེ་དེབ་མང་པོ་ཞིག་འཚོལ་རོགས་གནང་བ་དེས་ངེད་ལ་རོགས་རམ་དང་སྐུལ་མ་
ཐེབས་པའི་ཚད་དེ་ཁོང་རྣམས་ཀྱི་དགོངས་པའི་ཡུལ་ལས་འདས།
ན་ནིང་ནི་ངེད་ཀྱིས་རོད་དྷེ་ཁ་ལི་ཧྥོ་སློབ་གླིང་དུ་སློབ་སྦྱོང་བྱེད་པའི་ལོ་གཉིས་པ་དེ་
ཡིན་པ་དང་། སློབ་ཚན་ནི་དབྱིན་ཡིག་གི་རྩོམ་དང་། དབྱིན་ཇིའི་རྩོམ་རིག་དང་། དམ་པའི་
མདོ་དང༌། ཨ་མེ་རི་ཁ་གླིང་དང་ཡོ་རོབ་གླིང་གི་རྒྱལ་ཁབ་ཁག་གི་ཆབ་སྲིད་དང་། གནའ་
བོའི་རོ་མའི་སྙན་ངག་པ་ཧོ་ར་སིའི་བརྩེ་མཚོན་སྙན་ངག་དང་། ལ་ཐིཎ་གྱི་སྤྲོ་གར་བཅས་
ཡོད་ཅིང་། རྩོམ་ཡིག་སློབ་ཚན་གསོན་ཉམས་དོད་པོ་ཞིག་བསླབས་གནང་བ་དེ་ལ་ངེད་རང་
དགའ་ཤོས་ཡིན། སློབ་ཚན་ཚང་མའི་ནང་དོན་འཁྲུག་ཆ་དོད་ལ་དགོད་བྲོ་ཞིང་སྤྲོ་སྣང་ལྡན།
འཆད་ཁྲིད་དགེ་རྒན་ཆར་ལེ་སི་ཐེཎ་སཎ་དྷ་སིབ་ལཎ་ཊེ་ལགས་ལ་ངེད་ཀྱིས་རྗེས་སུ་ཡི་རང་
དང་མོས་གུས་ཆེ་ཤོས་ཞུ་བཞིན་ཡོད་དེ། ཁོང་གིས་འགྲེལ་བཤད་ཐོལ་པ་ཚིག་གཅིག་ཀྱང་
མ་བསྣན་པར་རྩོམ་རིག་བརྩམས་ཆོས་ཀྱི་ཉམས་ཁྱད་ཡོངས་སུ་རྫོགས་པ་གསུང་བར་ནུས་
ལ། དུས་ཐུང་ཆུ་ཚོད་གཅིག་གི་ནང་དུ། ཁོང་གིས་ཁྱེད་རང་ལ་གནའ་བོའི་རྩོམ་རིག་མཁས་
དབང་གིས་གསར་རྩོམ་གནང་བའི་རྟག་བརྟན་གྱི་མཛེས་དཔལ་དབྱིངས་ལ་རབ་ཏུ་མྱོས་སུ་
འཇུག་པར་མཛད་ཅིང་། མཁས་དབང་དེ་ཚོའི་བླ་མེད་སྤྱོད་བཟང་ལ་ཁྱེད་རང་རྗེས་སུ་ཡི་
རང་སྐྱེ་རུ་འཇུག་པར་ནུས། ཁོང་གིས་ཁྱེད་རང་ལུས་ངག་ཡིད་གསུམ་དམ་པའི་མདོ་ཡི་གན་
རྙིང་བཀའ་འབུམ་ཞེས་པའི་བརྗིད་པའི་དཔལ་ལ་ཉམས་སུ་མྱོང་དུ་བཅུག་ནས་དཀོན་མཆོག་
ཡོད་མེད་ཀྱང་བརྗེད་དུ་འཇུག་པར་མཛད། ཁྱེད་རང་སློབ་ཁང་ནས་ཐོན་ཏེ་ཁྱིམ་ལ་ལོག་དུས།
ཁྱེད་ཀྱི་ཡིད་ལ་ཁྱེད་ཀྱིས་ལུས་སེམས་གཉིས་ཀ་རྟག་བརྟན་ཞི་བའི་དབྱིངས་སུ་རོ་གཅིག་ལ་
འདྲེས་པར་བྱས་པ་དང་། ཡུན་རིང་སོང་བའི་དུས་ཀྱི་སྡོང་པོར་བདེན་མཛེས་གཉིས་ཀྱི་མྱུ་གུ་
འབུད་པའི་རྟོགས་སྣང་འཆར་བར་འགྱུར་རོ། །
ད་ལོ་ནི་ངེད་རང་སྣང་བ་སྐྱིད་ཤོས་ཀྱི་ལོ་ཞིག་ཡིན་ཏེ། ངེད་ཀྱིས་སྦྱོང་བཞིན་པའི་དཔལ་
འབྱོར་རིག་པ་དང་། ཨི་ལི་ཛྷ་བྷད་དུས་རབས་ཀྱི་རྩོམ་རིག་དང༌། དགེ་རྒན་ཆེན་མོ་འཇོ་རྗེ
Lཁི་ཐེ་རོད་ཅི་ལགས་ནས་ཁྲིད་གནང་བའི་ཤེག་སི་པེར་དང་། དགེ་རྒན་ཆེན་མོ་འཇོ་སི་ཡ་
རོ་དབྱི་སི་ལགས་ཀྱིས་ཁྲིད་གནང་བའི་མཚན་ཉིད་རིག་པའི་ལོ་རྒྱུས་དང་བཅས་པ་ཚང་མར་
ངེད་རང་ཧ་ཅང་དགའ་པོ་ཡོད། གནའ་སྔ་མོའི་དུས་ཀྱི་བསམ་བློ་དང་དེ་བཞིན་བསམ་བློ་
གཏོང་སྟངས་གཞན་དག་དེ་ཚོ་དེ་སྔ་རྗེས་དཔག་དང་བྲལ་བའི་བསམ་བློ་ངེས་ཞན་ཡིན་པར་
བརྩིས་ན་ཡང༌། མཚན་ཉིད་རིག་པའི་སློབ་ཚན་སྦྱངས་རྗེས་དེ་དག་ལ་རྒྱུས་མངའ་ལོན་ནས་
གདུང་སེམས་དང་རྗེས་སུ་ཡི་རང་སྐྱེས་སོང་།
འོན་ཏེ་སློབ་གྲྭ་ཆེན་མོ་ཟེར་བ་དེ་ངེད་ཀྱིས་ཀུན་ཏུ་རྟོག་པའི་ཡོན་ཏན་ཀུན་འདུས་ཀྱི་
གནའ་བོའི་གྲོང་ཁྱེར་ཨ་དཎ་ལྟ་བུ་ཞིག་ནི་མིན་པར་གདའ། འདིར་ངེད་ཀྱིས་གནའ་བོའི་
བསམ་བློ་བ་དང་མཁས་དབང་དེ་ཚོ་དང་དངོས་སུ་མཇལ་ཐབས་བྲལ་ལ། ཐ་ན་ཁོང་རྣམས་
ཀྱི་ཡོན་ཏན་ལ་ཡང་ཉམས་ཞིབ་ཡོང་གིན་མི་གདའ། ཁོང་རྣམས་དེ་གར་བཞུགས་ཡོད་བདེན་
ཡིན་རུང་། ཧ་ལམ་རེངས་པོར་གྱུར་པར་སྣང་བས། སློབ་གྲྭ་ཆེན་མོའི་ཉམས་རྒུད་ཀྱི་ཁྲོད་
ནས་དེ་དག་སྔོག་འདོན་གྱིས་དཔྱད་པ་དང་དབྱེ་ཞིབ་བྱས་ན། གཞི་ནས་ཁོང་རྣམས་ནི་མིལ་
ཐོཎ (དབྱིན་ཇིའི་གྲགས་ཅན་སྙན་ངག་པ) ནམ་ཨི་སད་ཡ (ཡེ་ཤུའི་ཆོས་ལུགས་ཀྱི་དམ་
པའི་མདོ་ཡི་ནང་འཁོད་པའི་མི་སྣ། ཧེབ་ལའེ་ཡི་ལུང་སྟོན་མཁན་ཆེན) ལྟ་བུ་ཞིག་ཡིན་
ཞིང་། ཕྱི་ཚུལ་འདྲ་ཆགས་པའི་སྐྱེས་བུ་རྫུ་བག་ཅན་དག་མིན་པ་ཤེས་པར་ནུས། རླབས་ཆེན་
གྱི་རྩོམ་རིག་བརྩམས་ཆོས་དེ་ཚོར་ཉམས་སུ་མྱོང་རྒྱུ་དང་། དེ་དག་ལ་མོས་གུས་དང་རྗེས་
སུ་ཡི་རང་ཟབ་མོ་ཞུ་རྒྱུ་དེ་ནི། རྗེས་དཔག་ལ་བརྟེན་ནས་ཤེས་རྟོགས་བྱེད་པ་ལས་ཀྱང་ཆེས་
གལ་ཆེ་བ་ཞིག་ཡིན་པ་མཁས་པ་མང་པོས་གཏིང་བརྗེད་དུ་སོང་བ་འདྲ། རྙོག་སུན་ཆེ་ཤོས་
ནི་དཀའ་བ་མང་པོ་སྤྱད་ནས་འགྲེལ་བཤད་ལུང་པ་གང་བརྒྱབ་རུང༌། སློབ་མའི་སེམས་ནང་
བག་ཆགས་ཏིལ་འབྲུ་ཙམ་ཡང་འཇོག་མི་ཐུབ་སྟེ། སྨིན་ཟིན་པའི་འབྲས་བུ་ཡལ་གའི་རྩེ་ནས་
ས་ལ་ལྷུང་བ་བཞིན་དུ་འགྲེལ་བཤད་དེ་འདྲ་བ་ངེད་ཚོས་ལམ་སེང་གཏིང་བརྗེད་དུ་བཏང་བ་
རེད། ངེད་ཚོས་མེ་ཏོག་གང་ཞིག་ལ་རྒྱུས་མངའ་ཆེ་ཞིང་། དེ་ཡི་རྩ་བ་ཡལ་འདབ་དང་བཅས་
པ་དང་། ཐ་ན་དེ་ཡི་སྐྱེ་འཚར་བརྒྱུད་རིམ་ཧྲིལ་པོར་རྒྱུས་མངའ་མཐིལ་ཕྱིན་པ་ལོན་ན་
ཡང་། དཀོན་མཆོག་གིས་གནང་བའི་མེ་ཏོག་ཟིལ་པ་ཁྲུམ་ཁྲུམ་ཞིག་ལ་ངེད་ཚོས་སྔར་བཞིན་
མྱོང་རོལ་བྱེད་མི་ཤེས་པ་ཡང་སྲིད་དོ། །གསལ་བཤད་དང་ཆ་བཞག་དེ་ཚོར་དོ་སྣང་དེ་འདྲ་
བྱེད་དགོས་དོན་ཅི་ཡོད་ཅེས་ངེད་ཀྱིས་སུན་སྣང་འཆང་བཞིན་རྟག་པར་ཆིག་ལབ་རྒྱག་གི་
ཡོད། གསལ་བཤད་དང་ཆ་བཞག་དེ་དག་ནི་བྱེའུ་མིག་མེད་ཁྱུ་གཅིག་གིས་ཕན་ཆོད་གང་
ཡང་མེད་པར་གཤོག་ཟུང་རྡེབ་པ་དང་འདྲ་བར་ངེད་ཀྱི་ཡིད་ངོར་ཕར་འཕུར་ཚུར་འཕུར་བྱེད།
ངེད་ཀྱིས་འདི་ལྟར་སྨྲ་དོན་ནི་གྲགས་རྩོམ་ལ་གོ་བ་མཐིལ་ཕྱིན་པ་ལེན་པར་བྱ་རྒྱུར་ངོ་རྒོལ་
བྱེད་པ་ཞིག་མ་ཡིན་པར། མ་རྟོགས་དང་། ལོག་རྟོག་དང་། ཐེ་ཚོམ་གྱི་རྒྱུར་གྱུར་པའི་དཔྱད་
བརྗོད་དང་སྐྱོན་སེལ་རྫོགས་རྒྱུ་མེད་པ་དེ་དག་ལ་ངོ་རྒོལ་བྱེད་པ་ཞིག་ཡིན་ཏེ། དེ་དག་ལས་མི་
རྣམས་ལ་སྲིད་འདིར་སྐྱེ་བོ་ཇི་ཙམ་ཡོད་ན་ལྟ་བ་ཡང་དེ་ཙམ་ཡོད་སྙམ་པའི་བག་ཆགས་ངན་
པ་དེ་འདྲ་ཞིག་འབྱུང་བས་སོ། །འོན་ཏེ་དགེ་རྒན་ཆེན་མོ་ཁི་ཐེ་རོད་ཅི་ལགས་ལྟ་བུའི་མཁས་
དབང་གིས་རླབས་ཆེན་གྱི་སྙན་ངག་པ་ཤེག་སི་པེར་གྱི་བརྩམས་ཆོས་འཆད་ཁྲིད་གནང་དུས།
དངོས་འབྲེལ་མི་རྣམས་ལ་རྨོངས་པ་འཕྲལ་སད་ལྟ་བུའི་སྣང་བ་ཞིག་སྦྱིན་པར་བྱེད་དོ། །
བློ་ལ་ཁུར་པོ་ལྕི་དྲགས་ན་དཀའ་ལས་ཚད་མེད་བརྒྱབ་ནས་ཐོབ་པའི་རིན་བྲལ་ནོར་བུ་
དེ་ཚོར་གོ་བ་ལེན་ཐབས་བྲལ་བས་ན། སྐབས་རེར་དངོས་གནས་ངེད་ཀྱིས་སློབ་ཚན་ཕྱེད་ཀ་
ཙམ་ཞིག་བསྐྱུར་བར་འདོད། ནང་དོན་གཏན་ནས་མི་འདྲ་ཞིང་། ཡིག་རིགས་ཀྱང་མི་འདྲ་བ་
ལས་བྲིས་པའི་དཔེ་དེབ་ཁག་བཞི་ལྔ་ཞིག་ཉི་མ་གཅིག་ལ་ལྟ་ཀློག་བྱེད་དགོས་དུས། དམིགས་
འབེན་མེད་པར་དཔེ་དེབ་བཀླག་ཕྱིར་དཔེ་དེབ་བཀླག་རྒྱུ་དེ་ལས་ལྡོག་ཐབས་མེད། སྐྱེ་བོ་གང་
ཞིག་གིས་རྒྱུགས་ལེན་དང་ཚོད་རྒྱུགས་ལ་ཁ་གཏད་འཇལ་ཕྱིར་དངངས་བཞིན་བྲེལ་འཚུབ་
ངང་དཔེ་དེབ་བཀླགས་ན། བློ་ལ་བེད་སྤྱོད་དང་ཕན་ཐོགས་ཏིལ་འབྲུ་ཙམ་ཡང་མེད་པའི་ཛ་
ཛོར་གྱིས་ཁེངས་འདུག དེ་དུས་ངེད་ཀྱི་བློ་ལ་ཡང་ཆབ་ཆོབ་དེ་རིགས་ཀྱིས་ཡོངས་སུ་ཁེངས་
ནས། དེ་དག་གོ་རིམ་དང་ལྡན་པ་ཞིག་བཟོ་ཐབས་ཡེ་ནས་བྲལ། ངེད་རང་སོ་སོའི་སེམས་ཀྱི་
རྒྱལ་ཁམས་སུ་ཞུགས་དུས། དཀར་ཡོལ་ཚོང་ཁང་ནང་ལ་འཛུལ་བའི་གླང་ཆེན་སྨྱོན་པ་ཞིག་
དང་འདྲ་བར། ཤེས་བྱ་སྣ་ཚོགས་ཀྱི་གཟེགས་མ་སེར་བ་བབས་པ་བཞིན་དུ་ངེད་ཀྱི་མགོ་ལ་
བརྒྱབ་ཡོང་བ་དང་། ངེད་ཀྱིས་དེ་དག་ལས་གཡོལ་རྩིས་བྱེད་དུས། དཔྱད་རྩོམ་སྣ་ཚོགས་ཀྱི་
གདོན་འདྲེ་དང་སློབ་གྲྭ་ཆེན་མོའི་ཐེའུ་བྲང་གིས་ངེད་ལ་རྗེས་འདེད་ཚ་དྲག་པོ་གཏོང་བཞིན་
མཆིས། རྐང་བཙུགས་ནས་ཕྱག་བཙལ་ཕྱིར་བྱོན་པའི་འདྲ་སྐུ་དེ་ཚོ་ད་ཆ་ངེད་ཀྱིས་ཐལ་བའི་
རྡུལ་དུ་སློག་འདོད་ཤིན་ཏུ་ཆེ།
སློབ་གྲྭ་ཆེན་མོའི་འཚོ་བའི་ཁྲོད་དུ། ངེད་རང་འཇིགས་སྣང་ཆེ་ཤོས་སྐྱེ་སའི་གདོན་འདྲེ་
ནི་རྒྱུགས་ལེན་སྣ་ཚོགས་པ་དེ་དག་རེད། མ་གཞི་ངེད་ཀྱིས་དེ་དག་དང་ཐེངས་མང་འཛིང་
མྱོང་ཞིང་། དེ་དག་ས་ལ་བརྡབས་ཡོད་ཀྱང་། དེ་དག་སླར་ཡང་ཡར་ལངས་ཏེ། ཁྲོ་གཉེར་
སྟོན་བཞིན་མཆོངས་ཡོང་བས། ངེད་ནི་སྐྲག་ནས་བླ་ཡང་གྱར་གྲབས་བྱས། རྒྱུགས་ལེན་བྱེད་
ཁའི་ཉིན་ཤས་ནང༌། མིད་པར་འགྲོ་ཐབས་བྲལ་བའི་ཟས་རིགས་དེ་ཚོ་བཙན་ཐབས་ཀྱིས་
ཁྱུར་མིད་གཏོང་བ་དང་འདྲ་བར། ངེད་ཀྱིས་སྲོག་དམར་འབེན་ལ་བཙུགས་ནས་ལྐོག་གྱུར་གྱི་
སྤྱི་འགྲོས་སྣ་ཚོགས་དང་གོ་བ་ལོན་ཐབས་བྲལ་བའི་ལོ་རབས་ཀྱི་དཔྱད་གཞིའི་ཡིག་ཆ་མང་
པོ་ཞིག་བློ་ལ་བཟུང་བ་ན། དངོས་གནས་དཔེ་དེབ་དང་ཚན་རིག་སྐོར་གྱི་ཤེས་བྱ་དེ་དག་ཁྱེར་
ཏེ། རྒྱ་མཚོར་མཆོངས་ནས་མཉམ་དུ་ཤི་རྒྱུ་བྱུང་ན་ཅི་དྲག་བསམ་བསམ་བྱུང་།
འཇིགས་རུང་དུས་དེ་མཐའ་མར་ཤར་སོང་། གལ་སྲིད་ཁྱེད་ཀྱིས་རྒྱུགས་ཤོག་ལ་བལྟས་
རྗེས་མི་འཇིགས་པའི་གདེང་ཞིག་བྱུང་བར་མ་ཟད། ཁྱེད་ལ་མཁོ་བའི་དངོས་པོ་དེར་ཐོན་
ཤོག་ཟེར་དུས་དེ་ཐོན་ཆོག་ཆོག་ཡོད་ན། ཁྱེད་རང་བསོད་བདེ་ཆེན་པོ་ཡིན་པར་བརྩི་ཆོག་གོ།
འོན་ཏེ་དངོས་ཡོད་གནས་ཚུལ་ནི། ཁྱེད་ཀྱིས་དམག་དུང་གསང་པོ་ཇི་ལྟར་བུས་ན་ཡང་ཐོས་
མཁན་མེད་པར། དྲན་ཤེས་དང་དབྱེ་འབྱེད་ནུས་པ་ཞིབ་དག་དེ་ཁྱེད་ལ་མཁོ་ཤོས་ཀྱི་སྐབས་
སུ། དེ་ཡིས་གཤོག་འདབ་བརྐྱངས་ནས་གར་སོང་ཆ་མེད་དུ་འཕུར་བས། ཁྱེད་རང་དངངས་
འཚབ་ངང་ལ་སྡོད་རྒྱུར་ཟད་ལ། ཁྱེད་ཀྱིས་དཀའ་བ་ཁྲི་སྟོང་མང་པོ་སྤྱད་ནས་བློ་ལ་ངེས་པ་དེ་
ཚོ་ཆེས་འགག་རྩའི་དུས་སུ་དྲན་གསོ་ཇི་ལྟར་བྱས་ཀྱང་དྲན་མི་ཐུབ།
ཧེ་སི་དང་དེ་ཡི་མཛད་རྗེས་སྐོར་མདོར་བསྡུས་ཀྱིས་སྨོས་དང་ཟེར། ཧེ་སི་ཟེར་བ་དེ་ཡང་
སྙིང་སུ་ཡིན་ནམ། དེ་ཡིས་ཅི་ཞིག་བྱས་མྱོང་ངམ། མིང་དེར་རྒྱུས་མངའ་ཧ་ཅང་ཆེན་པོ་ཡོད་
པ་ལྟར་སྣང་བས། ཁྱེད་ཀྱིས་རས་ཚལ་བླུགས་སྣོད་ཅིག་གི་ནང་ནས་གོས་ལེབ་ཆུང་ཆུང་ཞིག་
འཚོལ་བ་ལྟར་བསམ་བློ་དྲུག་གསུམ་བཅོ་བརྒྱད་བཏང་། གནད་དོན་དེ་དེ་སྔ་བློ་ལ་བཟུང་མྱོང་
ངེས་ཡིན་པས་མིག་ངོར་འཆར་མཁན་འདྲ་བྱེད་པར་མ་ཟད། དེ་སྔ་ཁྱེད་ཀྱིས་ཆོས་ལུགས་
བསྒྱུར་བཅོས་ཀྱི་མགོ་འཛུགས་ས་ཕྱིར་དྲན་བྱེད་དུས་ཀྱང་དེ་དང་འཕྲད་མྱོང་མོད། ད་ཆ་དེ་
ཉིད་གནམ་གྱི་མཐའ་ན་གནས་པ་དང་འདྲའོ། །གསར་བརྗེ་རིམ་བྱུང་དང་། ཆོས་ཚོགས་
སིལ་བུར་ཐོར་ཚུལ་དང་། དམར་གསོད་ཆེན་མོ་དང་། ཆབ་སྲིད་ཀྱི་ལམ་ལུགས་སྣ་ཚོགས་
སོགས་བློ་ལ་བཟུང་བའི་དངོས་པོ་ཀུན་ལ་ཁྱེད་ཀྱིས་ཨ་སློག་ཐེངས་གཅིག་བརྒྱབ། འོན་ཏེ་
ཧེ་སི་གང་དུ་སོང་བ་ཡིན་ནམ། ཡ་མཚན་ཆེ་བ་ཞིག་ལ་ཁྱེད་ཀྱིས་བློ་ལ་བཟུང་ཡོད་པ་དག་
ནི་རྒྱུགས་ཤོག་གི་ནང་དུ་གཅིག་ཀྱང་ཐོན་མེད། ཁྱེད་ཀྱིས་ངོ་ཚ་ཁ་སྐྱེངས་ངང་ཀླད་པའི་
གཡང་ཁང་ནང་གི་དངོས་པོ་ཡོངས་རྫོགས་ཕྱི་རུ་བཏོན། ཨ་ཙི། ཕ་གིའི་ཁུག་ཀྱོག་དེ་ན་མི་
ཞིག་བསྡད་འདུག་གོ། ཁྱེད་ཀྱིས་དཀའ་བ་མང་པོ་སྤྱད་ནས་བཙལ་བའི་མི་དེ་ནི་དེ་གར་མནོ་
བསམ་གྱི་དབྱིངས་ལ་ཚུད་ནས་བསྡད་ཡོད་ཅིང་། ཁྱེད་ལ་སྡུག་བསྔལ་ཆེན་པོ་དེ་འདྲ་བཟོས་
པར་དེ་ཡིས་སྣང་འཇོག་ཡེ་ནས་མི་བྱེད།
དེ་དུས་ཏག་ཏག་རྒྱུགས་ལེན་ལྟ་ཞིབ་པ་ཡོང་ནས་ཁྱེད་ལ་དུས་ཚོད་སླེབས་པའི་བརྡ་བྱས།
ཁྱེད་ཀྱིས་མི་དགའ་བཞིན་དུ་གད་སྙིགས་ཀྱི་ཕུང་པོ་དེ་དག་ཁུག་ཀྱོག་ཏུ་རྡོག་རྒྱག་གཞུས་
རྗེས་ཁྱིམ་ལ་ལོག་ཅིང་། སློབ་མའི་མོས་མཐུན་མ་ཐོབ་པར་དྲི་བ་འདོན་པའི་དགེ་རྒན་ཆེན་
མོའི་དམིགས་བསལ་དབང་ཆ་དེ་རིགས་མེད་པར་བཟོ་དགོས་ངེས་རེད་སྙམ་པའི་བསམ་ཚུལ་
ཐལ་དྲགས་པ་ཞིག་ཡིད་ལ་འགོག་མེད་དུ་འཆར།
ལེའུ་འདིའི་མཐའ་མཇུག་གི་ཤོག་ལྷེ་གཉིས་གསུམ་ནང་། ངེད་ཀྱིས་གཟུགས་རྒྱན་གྱི་
དཔེ་འགའ་བཀོད་པ་དེ་དག་ལ་མི་རྣམས་གད་མོ་འཆོར་ཡང་སྲིད། དཀར་ཡོལ་ཚོང་ཁང་ནང་
འཛུལ་བས་སེར་བའི་རྒོལ་རྡུང་ཕོག་པའི་གླང་ཆེན་སྨྱོན་པ་དེ་དང་། གདོན་འདྲེ་ཁྲོ་གཉེར་
ཅན་དེ་ཡང་ར་མིན་ལུག་མིན་ལྟ་བུར་སྣང་བ་དེ་ཀུན་གྱིས་ད་ཆ་ངེད་ལ་འཕྱ་བཞིན་མཆིས།
འོན་ཏེ་ཚིག་གི་སྦྱོར་ཚུལ་དེ་འདྲ་བས་ངེད་ཀྱི་བསམ་ཚུལ་རྣལ་མ་མཚོན་ཡོད་སྟབས། འཕྱ་
དམོད་དེ་ཚོར་ངེད་ཀྱིས་སྣང་འཇོག་བྱེད་ཀྱི་མེད། ད་ཆ་ངེད་ཀྱིས་སློབ་གྲྭ་ཆེན་མོར་བཟུང་
བའི་ལྟ་བར་འགྱུར་ལྡོག་ཕྱིན་པའི་གསལ་ཁ་ནན་ཏན་འགོད་དོ། །
ངེད་རང་རོད་དྷེ་ཁ་ལི་ཧྥོ་སློབ་གླིང་ལ་མ་ཞུགས་གོང་ལ། ངེད་ཀྱིས་སློབ་གྲྭ་ཆེན་མོའི་
འཚོ་བ་དེ་ངོ་མཚར་བག་ཡངས་ཁོ་ནར་བརྩིས་པ་དང་། ད་ཆ་ངོ་མཚར་བག་ཡངས་ཀྱི་འོད་
གུར་དེ་མེད་པར་གྱུར་སོང་། འོན་ཏེ་ངོ་མཚར་བག་ཡངས་ཀྱི་ཞིང་ནས་དངོས་ཡོད་འཚོ་བའི་
ཞིང་སར་བར་བརྒལ་བྱེད་པའི་བརྒྱུད་རིམ་གྱི་ནང་དུ་ངེད་ཀྱིས་ཡོན་ཏན་མང་པོ་ཞིག་ཤེས་
སོང་། ལག་ལེན་དེ་དག་མེད་པ་ཡིན་ན་ངེད་ཀྱིས་དེ་ཀུན་རྩ་བ་ནས་ཤེས་ཐབས་མེད། ངེད་
ཀྱིས་ཤེས་པའི་ཉམས་མྱོང་གལ་ཆེན་གྱི་གྲས་ཤིག་ནི་ངང་རིང་བྱ་རྒྱུ་དེ་རེད། དེ་ཡིས་ངེད་ཚོས་
སློབ་གསོ་དང་ལེན་བྱེད་དུས། ཞིང་གྲོང་དུ་འཆམ་འཆམ་ལ་འགྲོ་བ་བཞིན་དུ་སྣང་བ་གང་
སྐྱིད་དང་། བློ་རྒྱ་ཡངས་པོ་དང་། ཐམས་ཅད་བསྡུ་ལེན་བཅས་བྱེད་དགོས་པ་ངེད་རང་ཤེས་
སུ་བཅུག་སོང་། དེ་འདྲ་བྱས་ནས་འཐོབ་པའི་ཤེས་བྱ་ནི་སྐད་སྒྲ་མེད་པའི་རླབས་འཕྱོ་བཞིན་
དུ་གཟུགས་མེད་བསམ་བློ་ཟབ་མོ་སྣ་ཚོགས་རང་རེའི་ཡིད་ཀྱི་ཞིང་སར་འཇུག་པར་འགྱུར།
ཤེས་བྱ་ནི་སྟོབས་ཤུགས་ཡིན་ཟེར་ཡང་། རང་རེས་ཤེས་བྱ་ནི་བདེ་སྐྱིད་ཡིན་ཞེས་སྨྲ་དགོས་
པར་ཡང་སྣང་སྟེ། ཟབ་ཡངས་ཤེས་བྱ་དང་ལྡན་ན། གཞི་ནས་བདེན་རྫུན་དང་མཐོ་དམན་
དབྱེ་འབྱེད་དང་བརྡར་ཤ་གཅོད་ནུས་ཤིང་། སྐྱེ་རྒུའི་ཡར་ཐོན་མཚོན་པའི་བསམ་བློ་དང་གྲུབ་
འབྲས་སྣ་ཚོགས་ཁོང་དུ་ཆུད་པ་ཡིན་ན། ལོ་རྒྱུས་བྱུང་ཚུན་གྱི་སྐྱེ་རྒུའི་འཕྲིན་ལས་ཀྱི་འཕེལ་
འགྲོས་ལ་རྒྱུས་མངའ་བླངས་ཡོད་པར་བརྩིས་ཆོག་གོ། གལ་ཏེ་མི་གང་ཞིག་གིས་འཕེལ་
འགྲོས་དེ་འདྲའི་ནང་ནས་སྐྱེ་རྒུའི་བླ་མེད་བསམ་འདུན་ལ་མྱོང་ཚོར་མ་ཐུབ་ན། དེ་ཡིས་སྐྱེ་
རྒུའི་ཚེ་སྲོག་གི་རོལ་དབྱངས་མ་ཤེས་པའི་རྟགས་ཡིན་ནོ། །

ལེའུ་ཉེར་གཅིག་པ།
དཔེ་དེབ་ཀློག་པར་རབ་ཏུ་སྤྲོ།

རྩོམ་མཁན་དེ་ཚོས་ངེད་ཀྱི་མདུན་དུ་དེ་ཚོའི་གཅེས་ནོར་
འཇོག་གནང་མཛད་པས། ཉི་མའི་འོད་དང་མཛའ་དུང་ལ་སྤྱོད་པ་
བཞིན་དུ་ངེད་ཀྱིས་གཅེས་ནོར་དེ་དག་བླངས་པ་ཡིན། ངེད་ཀྱིས་
ཉམ་ཆུང་བུད་མེད་ཅེས་པ་ལས་ཕྲུ་གུ་རྣ་མིག་ཐང་ཐང་ཡིན་པ་དེ་
ཚོའི་བསམ་བློ་དང་བརྩེ་དུང་ཡང་ངེད་དང་གཅིག་པ་ཡིན་ཚུལ་
ཚོར་བས་ན། ངེད་རང་དེ་ཉིད་ཀློག་རྒྱུར་དགའ་ལ། ངེད་ཀྱི་འཚོ་
བའི་ཕྱོགས་གང་ཐད་ལ་ཚོད་འཛིན་ཧ་ཅང་ཆེན་པོ་ཐེབས་རྐྱེན།
ངེད་ཀྱིས་དཔེ་དེབ་ཀློག་པ་ཁོ་ན་ལ་བརྟེན་ནས་ཕྱི་ཡི་འཇིག་རྟེན་གྱི་
གནས་ཚུལ་ཤེས་རྟོགས་མི་བྱེད་ཀ་མེད་ལགས།
གོང་དུ་ངེད་ཀྱིས་སོ་སོའི་ཚེ་གང་གི་ལོ་རྒྱུས་རགས་ཙམ་ཞུས་ཟིན་ན་ཡང་། ངེད་རང་
དཔེ་དེབ་ཀློག་པར་རབ་ཏུ་སྤྲོ་བའི་ཚུལ་ཇི་ལྟར་ཡིན་པ་དེའི་སྐོར་ལྷན་རྒྱས་ལ་ཞུས་མེད། དོན་
དུ་དཔེ་དེབ་ཀྱིས་ངེད་ལ་སྤྲོ་སྣང་དང་བློ་གྲོས་བསྩལ་བར་མ་ཟད། གཞན་གྱིས་ལྟ་ཉན་བྱས་
ནས་ཐོབ་པའི་ཤེས་བྱ་ཐམས་ཅད་ངེད་ཀྱིས་དཔེ་དེབ་ལ་བརྟེན་ནས་སྦྱོང་དགོས་ཤིང་། ངེད་ལ་
སློབ་གསོ་ཐོབ་པའི་བརྒྱུད་རིམ་གྱི་ནང་དུ། དཔེ་དེབ་ཀྱིས་དོ་ཟླ་བྲལ་བའི་ནུས་པ་ཤིན་ཏུ་ཆེན་
པོ་ཐོན་ཡོད་པར་བརྟེན། ངེད་ཀྱིས་དཔེ་དེབ་ཐོག་མར་ཀློག་དུས་ནས་མགོ་བརྩམས་ཏེ་གླེང
བར་བྱའོ། །
སྤྱི་ལོ1887ལོའི་ཟླ་བ5པར་ངེད་རང་ལོ་བདུན་ལ་སོན་དུས། ངེད་ཀྱིས་ཐེངས་དང་པོར་
སྒྲུང་ཐུང་གཅིག་ཆ་ཚང་བར་བཀླགས་པ་ཡིན། དེ་ཉིན་ནས་བཟུང་སྟེ་ད་ལྟའི་བར་དུ། ངེད་
ཀྱིས་སྐོམ་པ་ཆུ་འདོད་ལྟར་པར་སྐྲུན་ཡིག་རིགས་སོར་མོར་རེག་ཚད་ཐམས་ཅད་རྔམ་སྟབས་
ཀྱིས་བཀླགས་པ་ཡིན། སློབ་གསོ་ཐོག་མར་ཐོབ་དུས་ཀྱི་ངེད་ཀྱི་སློབ་སྦྱོང་བྱེད་སྟངས་དེ་ཚད་
ལྡན་ཞིག་མིན་པ་དང་། དཔེ་དེབ་བཀླག་པར་འཆར་གཞི་གང་ཡང་མེད་པའི་སྐོར་དེ་ངེད་
ཀྱིས་དེ་སྔ་ཤོད་མྱོང་། ཐོག་མའི་དུས་སུ་ངེད་ལ་བློ་སྒོ་འབྱེད་པའི་ཀློག་དེབ་ཆ་ཚང་གཅིག་
དང་། བྱིས་སྒྲུང་ཆ་ཚང་གཅིག་དང་། ས་གཞི་རིལ་མོའི་སྐོར་འཁོད་པའི་དཔེ་དེབ་རང་རེའི་
འཇིག་རྟེན་ཞེས་པ་ཞིག་དང་བཅས་འབུར་ཡིག་པར་མའི་དཔེ་དེབ་དེ་ཙམ་རང་ལས་མེད་
ན་ཡང་། ངེད་ཀྱིས་དཔེ་དེབ་དེ་དག་གི་ཡི་གེ་ཚང་མ་བརྡར་ཟད་ཐེབས་སུ་བཅུག་ནས་ངོ་མི་
ཆོད་པར་མ་གྱུར་གྱི་བར་དུ་ཡང་ནས་ཡང་དུ་ཐེངས་མང་བཀླགས་པ་ཡིན། སྲས་མོ་སཱ་ལི་ཧྥཎ་
ལགས་ཀྱི་ཐུགས་ལ་ངེད་ཀྱིས་གོ་བ་ལེན་ཐུབ་ཡིན་དགོངས་པའི་སྒྲུང་གཏམ་དང་སྙན་ངག་
ཁག་ཅིག་སྐབས་རེར་ཁོང་གིས་ངེད་ཀྱི་སྦར་མཐིལ་དུ་སྦྱོར་འབྲི་གནང་མོད། ངེད་ནི་སོ་སོའི་
བློ་ལ་བབས་པའི་བརྩམས་ཆོས་དག་ཡང་ནས་ཡང་དུ་ཐེངས་མང་ཀློག་རྒྱུར་དགའ་བས་ན།
ངེད་སོ་སོས་ཀློག་འདོད་པ་ལས། མི་གཞན་ངེད་ཀྱི་སྦར་མཐིལ་དུ་སྦྱོར་འབྲི་བྱེད་དུ་འཇུག་མི་
འདོད།
ངེད་རང་བྷོ་སི་ཏོཎ་ལ་ཐེངས་དང་པོར་འགྲོ་དུས། ངེད་ཀྱིས་གཞི་ནས་ནན་ཏན་ངང་
དཔེ་དེབ་ཀློག་མགོ་དངོས་སུ་བརྩམས་པ་ཡིན། སློབ་གྲྭས་ངེད་ལ་ཉིན་ལྟར་དཔེ་མཛོད་ཁང་
ལ་དཔེ་དེབ་བལྟ་བར་འཁྱུག་ཙམ་རེ་འགྲོ་འཐུས་ཆོག་མཆན་གནང་བས་ན། ངེད་ཀྱིས་
དཔེ་ཁྲིའི་མདུན་ནས་ཕར་འགྲོ་ཚུར་འོང་བྱེད་བཞིན་དཔེ་དེབ་ལག་པར་ཐེམས་ཚད་བླངས་
ནས་བཀླགས་པ་ཡིན། དེ་དུས་ངེད་ཀྱིས་ཡི་གེ་བཅུ་ཡི་ནང་ནས་གཉིས་ཀྱང་ཀློག་མི་ཤེས་
མོད། གང་ལྟར་ངེད་ཀྱིས་དཔེ་དེབ་ཀློག་བདེན་ཡིན་ཏེ། ཡི་གེ་ཟེར་བ་དེ་རང་གིས་ངེད་ཀྱི་
ཡིད་དབང་འགུགས་པར་བྱེད་ལ། ངེད་ཀྱིས་དེ་དག་བློ་ལ་འཇགས་ཐབས་མ་བྱས་ཀྱང་། དེ་
དུས་ངེད་ཀྱི་དྲན་པ་ཤིན་ཏུ་གསལ་བས་ཡི་གེ་དང་བརྗོད་པ་མང་པོ་ཞིག་གི་དོན་ཅི་ཡིན་མགོ་
གཏན་ནས་མ་ཚོས་རུང་། ཚང་མ་བློ་ལ་ངེས་ནས་འདུག་ཅིང་། ཕྱིས་སུ་ངེད་ཀྱིས་གཏམ་སྨྲ་
མགོ་ཚུགས་པ་དང་རྩོམ་ཡིག་འབྲི་མགོ་ཚུགས་དུས། ཡི་གེ་དང་བརྗོད་པ་དེ་དག་རང་བཞིན་
གྱིས་ཐོན་ཡོང་བས་ན། ངེད་ལ་ཐ་སྙད་ཕུན་སུམ་ཚོགས་པོ་དེ་འདྲ་ཡོད་པར་མཛའ་བོ་ཚོ་ཧང་
སངས་ཐག་ཆོད་སོང་། ངེད་ཀྱིས་གོ་བ་མཐིལ་ཕྱིན་པ་ལོན་ཐབས་མ་བྱས་པར་དཔེ་དེབ་མང་
པོ་ཞིག་ནས་དམ་དུམ་རེ་དང་། (དེའི་རིང་ངེད་ཀྱིས་དཔེ་དེབ་གཅིག་ཀྱང་མགོ་མཇུག་
འཁྱོལ་བ་བཀླགས་མ་མྱོང་།) དེ་བཞིན་སྙན་ངག་འབོར་ཆེན་བཀླགས་མྱོང་། མངའ་བདག་
ཁྱེའུ་ཧྥོཎ་ཐེལ་རོད་ཡེ་ཞེས་པའི་དཔེ་དེབ་དེ་རྙེད་རྗེས། ངེད་ཀྱིས་གཞི་ནས་ཐེངས་དང་པོར
རིན་ཐང་ལྡན་པའི་དཔེ་དེབ་ཅིག་གི་བསྟན་དོན་རྟོགས་པར་བྱས་ཤིང་། དེ་མགོ་མཇུག་འཁྱོལ་
བར་བཀླགས་པ་ཡིན།
ཉིན་ཞིག་ངེད་ཀྱིས་དཔེ་མཛོད་ཁང་གི་ཟུར་ཁུག་ཅིག་ཏུ་ཡི་གེ་དམར་ཆེན་ཞེས་པའི་
སྒྲུང་གཏམ་དེ་ལྟ་བཞིན་ཡོད་པ་རྒན་ལགས་ཀྱིས་གཟིགས་སོང་། དེ་དུས་ངེད་རང་ལོ་བརྒྱད་
ལ་སོན་ཙམ་རེད། ཁོང་གིས་ངེད་ལ་དེབ་དེའི་ནང་གི་ཁྱེའུ་ཕིལ་ཟེར་བ་དེར་དགའ་པོ་ཡོད་
དམ་ཞེས་བཀའ་འདྲི་གནང་བ་དང་། ད་དུང་ངེད་ཀྱིས་གོ་བ་གསལ་པོ་མ་ལོན་པའི་ཡི་གེ་ཁ་
ཤས་ལ་འགྲེལ་བཤད་མཛད་རྗེས། ཁོང་ལ་ཁྱེའུ་ཞིག་གི་སྐོར་བྲིས་པའི་སྒྲུང་གཏམ་ཞིག་ཡོད་
པ་དེ་ངོ་མཚར་ཤིན་ཏུ་ཆེ་བས། ངེད་ཀྱིས་བཀླགས་ན་ཡི་གེ་དམར་ཆེན་ཞེས་པའི་སྒྲུང་གཏམ
དེ་བཀླགས་པ་ལས་ཀྱང་དགོད་བྲོ་བ་འདུག་བསམ་ངེས་རེད་ཅེས་གསུངས་བྱུང་། སྒྲུང་གཏམ་
དེའི་མིང་ལ་མངའ་བདག་ཁྱེའུ་ཧྥོཎ་ཐེལ་རོད་ཡེ་ཞེས་ཟེར་བ་དང་། དེ་ཉིད་དབྱར་ཁ་ཤར་ཚེ་
ཁོང་གིས་ངེད་ལ་ཀློག་རྒྱུའི་ཞལ་བཞེས་གནང་ན་ཡང༌། ངེད་ཅག་མཚོ་འགྲམ་དུ་སླེབས་རྗེས་
ཀྱི་གཟའ་འཁོར་ཁ་ཤས་ནང་ཡིད་དབང་འཕྲོག་པའི་བྱ་བ་མང་པོ་ཞིག་ཐོན་རྐྱེན། ངེད་ཀྱིས་
སྒྲུང་གཏམ་དེ་བརྗེད་འདུག་ལ། དེ་ནས་སྐབས་ཤིག་རིང་རྒན་ལགས་ངེད་དང་གྱེས་ནས་བྷོ་སི་
ཏོཎ་ལ་མཛའ་བོ་མཇལ་བར་ཕེབས་པར་བརྟེན། ངེད་གཉིས་ཀྱིས་ཟླ་བ་བརྒྱད་པར་གཞི་ནས་
དེབ་དེ་ཀློག་མགོ་བརྩམས་པ་ཡིན།
རྒན་ལགས་ལོག་ཕེབས་པའི་ཨང་དང་པོ་དེ་རང་ལ་ངེད་གཉིས་ཀྱིས་མངའ་བདག་ཁྱེའུ་
ཧྥོཎ་ཐེལ་རོད་ཡེ་ཞེས་པ་དེ་བཀླགས་པ་ཡིན། ངེད་གཉིས་ཀྱིས་དུས་གང་ཞིག་དང་གནས་
གང་ཞིག་ལ་ཡིད་དབང་འཕྲོག་པའི་བྱིས་སྒྲུང་དེ་ཀློག་མགོ་བརྩམས་ཚུལ་ངེད་ཀྱིས་གསལ་
ལེར་དྲན་བཞིན་གདའ། དེ་ནི་ཟླ་བ་བརྒྱད་པའི་ཚ་དུབ་ཆེ་བའི་ཕྱི་དྲོ་ཞིག་ལ་ཡིན་པ་
དང་། ཁྱིམ་དང་མི་རིང་བའི་ཕྱི་ཡི་ཐང་ཤིང་ལྗང་ནག་གཉིས་དབར་གྱི་དཔྱང་ཁྲི་ཞིག་གི་
སྟེང་དུ་ངེད་གཉིས་མཉམ་དུ་འཁོད་ཅིང་། ཕྱི་དྲོ་ཧྲིལ་པོར་སྒྲུང་གཏམ་དེ་ཀློག་རྒྱུ་ཡོང་ཕྱིར།
དགུང་ཟས་ཟོས་རྗེས་ངེད་གཉིས་ཀྱིས་སྡེར་མ་དང་ཕོར་པ་མགྱོགས་པར་བཀྲུས་པ་ཡིན། ངེད་
གཉིས་སྤང་གི་སྟེང་ནས་འགྲོ་དུས་འབུ་འུར་པ་མང་པོ་ཞིག་གོས་སྣེར་མཆོངས་ཡོང་བ་དང་། རྒན་
ལགས་ཀྱིས་ན་བཟའི་སྟེང་ནས་འབུ་ཆུང་ཆུང་དེ་དག་མ་ལུས་པར་གཙང་སེལ་མཛད་རྗེས་
གཞི་ནས་བཞུགས་རྩིས་གནང་བ་དེ་ནི་དོན་མེད་དུ་དུས་ཚོད་ཆུད་ཟོས་གཏོང་བ་ཞིག་རང་
ངོ་སྙམ་དུ་ངེད་སེམས་སོ། །རྒན་ལགས་མེད་དུས་དཔྱང་ཁྲི་དེ་སྤྱོད་མཁན་མེད་སྟབས། དེ་
ཡི་སྟེང་དུ་ཐང་ཤིང་གི་ལོ་མས་ཁེངས་ནས་མཆིས་ལ། ཚ་ངར་ཆེ་བའི་ཉི་འོད་འཕྲོས་ཚེ་ཐང་
ཤིང་ལས་ནི་དྲི་ངད་མངར་སིལ་སིལ་ཞིག་འཐུལ་བ་དང་། ཤིན་ཏུ་ཁམས་དྭངས་པའི་མཁའ་
རླུང་གི་ཁྲོད་དུ་རྒྱ་མཚོའི་ཉ་དྲི་ཅུང་ཟད་འདྲེས་ནས་གདའ། སྒྲུང་གཏམ་མ་བཀླགས་གོང་ལ།
སྲས་མོ་སཱ་ལི་ཧྥཎ་ལགས་ཀྱིས་ཐོག་མར་ངེད་ལ་འབྲེལ་ཡོད་གནས་ཚུལ་ཁ་ཤས་ངོ་སྤྲོད་གནང་
བ་དང་། ཀློག་པའི་བརྒྱུད་རིམ་གྱི་ནང་དུ་ཡང་ཁོང་གིས་ད་དུང་ཐ་སྙད་གསར་པར་འགྲེལ་
བཤད་མཛད། ཐོག་མར་ངེད་ཀྱིས་མ་ཤེས་པའི་ཡི་གེ་ཧ་ཅང་མང་བས། ཕྲན་བུ་བཀླགས་ནས་
མཚམས་འཇོག་ཡང་ནས་ཡང་དུ་བྱེད་དགོས་བྱུང་མོད། ངེད་ཀྱིས་སྒྲུང་གི་བརྗོད་དོན་རྟོགས་
པར་གྱུར་རྗེས། སྒྲུང་གི་འཕེལ་འགྲོས་ཀྱི་ཕྱི་བཞིན་བསྙེགས་འདོད་པ་ལས་ཐ་སྙད་གསར་པ
དེ་ཚོར་གཡེངས་ནས་སྡོད་མི་འདོད་ལ། སྲས་མོ་སཱ་ལི་ཧྥཎ་ལགས་ཀྱིས་འགྲེལ་བཤད་གནང་
བར་ཡང་ངེད་རང་སུན་སྣང་སྐྱེས་ཤིང་། སྲས་མོ་སཱ་ལི་ཧྥཎ་ལགས་ཀྱིས་སྦྱོར་འབྲི་བར་མེད་
གནང་རྐྱེན། རྗེས་སུ་ཁོང་གི་ཕྱག་སོར་ལ་ན་ཟུག་བཏང་ནས་མཚམས་འཇོག་མི་བྱེད་ཐབས་
མེད་ཡིན་དུས། ངེད་རང་སྒུག་ཡུན་མ་ལྕོགས་པར་དཔེ་དེབ་བླངས་ནས་སྟེང་གི་ཡི་གེ་ངེད་
རང་གི་སོར་མོས་མྱུལ་བ་ཡིན་ལ། ཞེ་འདོད་ཀྱི་ཉམས་སྣང་ཚ་དྲག་པོ་དེ་འདྲ་བ་ནི་ངེད་ཀྱིས་
དུས་ནམ་ཡང་བརྗེད་ཐབས་མེད།
རྗེས་སུ་ངེད་ཀྱིས་རེ་བ་ནན་ཞུ་བྱས་པ་ལ་བརྟེན་ནས་སྐུ་ཞབས་ཨ་ཎག་ཎོ་སི་ལགས་ཀྱིས་
སྒྲུང་གཏམ་དེ་འབུར་ཡིག་པར་མར་བརྐོས་གནང་བ་དང་། ངེད་ཀྱིས་ཧ་ལམ་ཡོངས་རྫོགས་བློ་
ལ་མ་འཇགས་ཀྱི་བར་དུ་ཡང་ནས་ཡང་དུ་ཐེངས་མང་བཀླགས་ཤིང་། མངའ་བདག་ཁྱེའུ་ཧྥོཎ་
ཐེལ་རོད་ཡེ་ཞེས་པ་དེ་ངེད་ཀྱི་བྱིས་པའི་དུས་ཀྱི་ཟླ་རོགས་སྙིང་ཉེ་ཤོས་སུ་གྱུར། དེ་ཡི་གོང་
དུ་ངེད་ཀྱིས་དཔེ་དེབ་ཀློག་དུས་གང་འདོད་ཅི་དགར་བཀླགས་པ་ཡིན་ལ། དཔེ་དེབ་ཅིག་བློ་
རྩེ་གཅིག་སྒྲིམ་གྱིས་བཀླགས་པ་ད་ལན་ཐེངས་དང་པོ་ཡིན་སྟབས། ཞིབ་ཆ་དེ་ཚོར་ཡང་ངེད་
ཀྱིས་སུན་སྣང་བྱས་མེད།
མངའ་བདག་ཁྱེའུ་ཧྥོཎ་ཐེལ་རོད་ཡེ་ཞེས་པ་དེ་ནས་བྱས་ཏེ། ངེད་རང་དཔེ་དེབ་ཀློག་
པར་སྤྲོ་བ་ངོ་མ་སྐྱེ་མགོ་ཚུགས་པ་དང་། དེ་རྗེས་ཀྱི་ལོ་གཉིས་ནང་། ངེད་ཀྱིས་ཁྱིམ་དང་བྷོ་
སི་ཏོཎ་དུ་དཔེ་དེབ་ཧ་ཅང་མང་པོ་བཀླགས་པ་ཡིན་ལ། དཔེ་དེབ་ཅི་ཞིག་བཀླགས་པ་
དང་། གང་ཞིག་སྔོན་ལ་བཀླགས་མིན་ངེད་ཀྱིས་མི་དྲན་མོད། ད་ལྟ་བློ་ལ་ངེས་པ་ནི་གྷི་རི་
སིའི་དཔའ་རྒོད་ཅེས་པ་དང༌། སླ་ཧྥོཎ་ཐན་གྱིས་མཛད་པའི་གཏམ་རྒྱུད་ཅེས་པ་དང་། ཧོ་སོ་
ཨེཎ་གྱིས་མཛད་པའི་ངོ་མཚར་དཔེ་དེབ་ཅེས་པ་དང་། ལེམ་གྱིས་མཛད་པའི་ཤེག་སི་པེར་
གྱི་གཏམ་རྒྱུད་ཅེས་པ་དང་། ངྷི་གྷིཎ་སིས་མཛད་པའི་དབྱིན་ཇིའི་ལོ་རྒྱུས་བྱིས་པ་བདེ་འཇུག
ཅེས་པ་དང་། སུད་སེའི་ཁྱིམ་ཚང་གི་རོ་པིཎ་སུཎ་ཞེས་པ་དང༌། གནས་མཇལ་གྱི་ལམ་ཞེས་པ
དང་། རོ་པིཎ་སུ ཎ་གྱི་ཡུལ་འཁྱར་ཟིན་ཐོ་ཞེས་པ་དང་། ཉམ་ཆུང་བུད་མེད་ཅེས་པ་དང་། ཧེ་
དྷ( སྒྲུང་གཏམ་ངོ་མཚར་ཅན་དེ་ངེད་ཀྱིས་རྗེས་སུ་འཇར་མཎ་གྱི་ཡི་གེ་ནས་ཡང་བསྐྱར་
བཀླགས་མྱོང་།) ཞེས་པ་དང་བཅས་པའོ། །སློབ་སྦྱོང་དང་རོལ་རྩེད་ཀྱི་ཞོར་ལ་ངེད་ཀྱིས་དཔེ་
དེབ་དེ་རྣམས་བཀླགས་པས། ཇི་ཙམ་བཀླགས་ན་དེ་ཙམ་གྱིས་བཀླག་འདོད་ཆེ་རུ་འགྲོ་
ཞིང་། དཔེ་དེབ་དེ་ཚོ་ལེགས་ཉེས་ཅི་འདྲ་ཡོད་མེད་དང་། རྩོམ་ལུགས་དང་རྩོམ་མཁན་གྱི་
གནས་ཚུལ་ཅི་ཡིན་ལ་ངེད་ཀྱིས་དོ་སྣང་དང་རྩད་གཅོད་སོགས་ཞིབ་འཇུག་གི་བགྱིད་པ་རྩ་
བ་ནས་བྱས་མ་མྱོང་བར། རྩོམ་མཁན་དེ་ཚོས་ངེད་ཀྱི་མདུན་དུ་དེ་ཚོའི་གཅེས་ནོར་འཇོག་
གནང་མཛད་པས། ཉི་མའི་འོད་དང་མཛའ་དུང་ལ་སྤྱོད་པ་བཞིན་དུ་ངེད་ཀྱིས་གཅེས་ནོར་
དེ་དག་བླངས་པ་ཡིན། ངེད་ཀྱིས་ཉམ་ཆུང་བུད་མེད་ཅེས་པ་ལས་ཕྲུ་གུ་རྣ་མིག་ཐང་ཐང་ཡིན་
པ་དེ་ཚོའི་བསམ་བློ་དང་བརྩེ་དུང་ཡང་ངེད་དང་གཅིག་པ་ཡིན་ཚུལ་ཚོར་བས་ན། ངེད་རང་
དེ་ཉིད་ཀློག་རྒྱུར་དགའ་ལ། ངེད་ཀྱི་འཚོ་བའི་ཕྱོགས་གང་ཐད་ལ་ཚོད་འཛིན་ཧ་ཅང་ཆེན་པོ་
ཐེབས་རྐྱེན། ངེད་ཀྱིས་དཔེ་དེབ་ཀློག་པ་ཁོ་ན་ལ་བརྟེན་ནས་ཕྱི་ཡི་འཇིག་རྟེན་གྱི་གནས་ཚུལ་
ཤེས་རྟོགས་མི་བྱེད་ཀ་མེད་ལགས།
གནས་མཇལ་གྱི་ལམ་ཞེས་པར་ངེད་རང་དགའ་པོ་དེ་ཙམ་མེད་པས་དེབ་དེ་ཆ་ཚང་
བཀླགས་ཚར་མ་སོང་ལ། གཏམ་རྒྱུད་ཅེས་པར་ཡང་དགའ་པོ་མེད། སླ་ཧྥོཎ་ཐཎ་གྱི་གཏམ་
རྒྱུད་ཅེས་པ་དེ་ཐོག་མར་དབྱིན་ཡིག་ཏུ་བསྒྱུར་པ་ཞིག་ངེད་ཀྱིས་བཀླགས་པས་དགའ་པོ་དེ་
ཙམ་མ་བྱུང་ཞིང་། རྗེས་སུ་ཧྥ་རཎ་སིའི་ཡི་གེའི་མ་རྩོམ་དེ་རང་བཀླགས་པས། གསོན་ཉམས་
དོད་ཅིང་ཚིག་སྦྱོར་སྙན་ལ་དོན་གྱི་རྡོག་ཁ་གྲིལ་བ་ཞིག་འདུག་ཀྱང་། སྔར་བཞིན་ངེད་ཀྱི་སྤྲོ་
བ་འཕེལ་མ་སོང་། རྒྱུ་རྐྱེན་ཅི་ཡིན་ངེད་ཀྱིས་བརྗོད་དཀའ་ཡང་། སེམས་ཅན་དུད་འགྲོའི་
ཁ་ནས་མི་སྐད་སྨྲ་རུ་བཅུག་པ་དང་། དེ་དག་མི་ཡི་བྱ་བ་བྱེད་དུ་བཅུག་པ་དེ་ཀློག་དུས་ཁྱད་
མཚར་པོ་ཞིག་ཏུ་སྣང་ལ། དུད་འགྲོ་མི་ཡི་གཟུགས་སུ་བཀོད་ཚེ་ལྟ་སྣང་ལ་ཤིན་ཏུ་ནས་མི་
བདེ་བ་ཞིག་འདུག་ན། དེ་ཡི་བསྟན་དོན་རྟོགས་འདོད་བློ་ནི་དེ་བས་ཀྱང་འབྱུང་ཐབས་མ་
མཆིས་སོ། །
མ་ཟད་སླ་ཧྥོཎ་ཐཎ་གྱི་གསུང་རྩོམ་གྱིས་ངེད་ཅག་གི་བླ་མེད་སྤྱོད་བཟང་བསྐྱེད་པར་མི་
ནུས་ཏེ། ཁོང་གིས་བདག་གཅེས་འཛིན་དང་རྗེས་དཔག་གཉིས་ནི་སྐྱེ་རྒུའི་དོན་གནད་ཆེ་ཤོས་
ཡིན་པར་བཞེད་ཅིང་། སྐྱེ་རྒུའི་ཀུན་སྤྱོད་ཡོངས་རྫོགས་བདག་གཅེས་འཛིན་ལ་བརྟེན་ནས་
བྱུང་བས། རྗེས་དཔག་གི་ཤེས་པས་བདག་གཅེས་འཛིན་གྱི་ཁ་ལོ་བསྒྱུར་ཅིང་སྟངས་འཛིན་
བྱས་ན་བདེ་སྐྱིད་ཡོང་བར་བཞེད་པའི་དགོངས་པ་ཞིག་གང་དེས་མཛད་པའི་གཏམ་རྒྱུད་ཀུན་
ལ་ཁྱབ་གདལ་དུ་མཆིས་མོད། བདག་གཅེས་འཛིན་ནི་ངན་རྒུའི་འབྱུང་རྩ་ཡིན་པར་ངེད་རང་
འདོད་དོ། །ཡིན་ན་ཡང་སླ་ཧྥོཎ་ཐཎ་ལ་སྐྱེ་རྒུར་རྟོག་དཔྱོད་མཛད་སྐལ་ངེད་ལས་ཆེས་མང་
བས་ན། ངེད་ཀྱི་ལྟ་བ་དེ་ནོར་བ་ཡང་སྲིད། ཟུར་ཟ་དང་ལྡན་པའི་གཏམ་རྒྱུད་ལ་ངེད་ཀྱིས་
ངོ་རྒོལ་བྱེད་པ་ཞིག་མིན་པར། སྤྲེའུ་དང་སྤྱང་ཀིའི་ཁ་ནས་རླབས་ཆེན་གྱི་བདེན་དོན་དྲིལ་
བསྒྲགས་བྱེད་པ་དེ་ལ་ངེད་རང་མ་མོས་པ་ཡིན། འོན་ཏེ་ཚང་ཚིང་ཞེས་པ་དང་། ང་ཡིས་ཤེས་
པའི་བདག་མེད་སྲོག་ཆགས་ཞེས་པའི་དཔེ་དེབ་དེ་གཉིས་ལ་ངེད་རང་དགའ་པོ་ཡོད། ངེད་
རང་གི་དགའ་ཕྱོགས་ནི་སྲོག་ཆགས་ངོ་མ་དེ་ཚོ་ཡིན་པ་ལས། སེམས་ཅན་དུད་འགྲོ་མི་ཡི་
གཟུགས་སུ་བཀོད་པ་དེ་དག་མ་ཡིན་ནོ། །དེ་ཚོ་གང་ལ་དགའ་བ་དེར་ངེད་དགའ་ལ། དེ་ཚོ་
གང་ལ་སྡང་བ་དེར་ངེད་ཀྱང་སྡང་ཞིང་། དེ་དག་གི་བྱ་སྤྱོད་དགོད་བྲོ་པོ་དེ་ཚོར་ངེད་རང་གད་
མོ་དབང་མེད་དུ་འཆོར་ལ། དེ་དག་གི་ཉམ་ངའི་གནས་ཚུལ་ལ་སྐབས་རེར་ངེད་རང་སྙིང་རྗེ་
སྐྱེས་ནས་མཆི་མ་ཡང་འཆོར་ཞིང་། གལ་ཏེ་དེ་ལ་གོ་རྒྱུ་ཞིག་ཡོད་ཟེར་ན། དེ་ནི་ཤིན་ཏུ་ནས་
མངོན་ཆུང་བས། ཁྱེད་ཀྱིས་ཧ་ལམ་ཚོར་བར་མི་ནུས་སོ། །
ངེད་རང་གནའ་ཞེན་ཆེ་བ་གཤིས་སུ་གོམས་ཤིང་། གནའ་བོའི་གྷི་རི་སི་ཡི་དཔོག་དཀའི་
མཐུ་ནུས་ཤིག་གིས་ངེད་ཀྱི་ཡིད་དབང་རབ་ཏུ་འགུགས་པར་བྱེད། ངེད་ཀྱི་ཀུན་རྟོག་ཁྲོད་ན་
གྷི་རི་སེའི་ལྷ་དང་ལྷ་མོ་རྣམས་ནི་སྔར་བཞིན་ས་ལ་བཞུད་དེ་སྐྱེ་རྒུ་དང་བགྲོ་གླེང་བྱེད་བཞིན་
ཡོད། ངེད་ཀྱི་བསམ་བློའི་ཀློང་གི་གཞལ་ཡས་ཁང་དུ་ཡང་སྔར་བཞིན་ངེད་ཀྱིས་མོས་གུས་ཆེ་
ཤོས་ཞུ་སའི་ལྷ་ལ་མཆོད་པ་འབུལ་བཞིན་ཡོད། གྷི་རི་སིའི་ལྷ་སྒྲུང་ནང་གི་ལྷ་མོ་དང་། དཔའ་
བོ་དང་། ལྷ་ཕྱེད་མི་ཕྱེད་དང་བཅས་པར་ངེད་རང་རྒྱུས་མངའ་ཆེ་བར་མ་ཟད་དགའ་ཞེན་
ཡང་ཆེ་མོད། ངེད་ཀྱིས་ཚང་མར་དེ་འདྲ་བྱེད་པ་ཡང་མ་ཡིན་ཏེ། མི་དྷི་ཡ(གྷི་རི་སིའི་ལྷ་
སྒྲུང་ནང་གི་ཁོལ་ཁི་སི་རྒྱལ་པོའི་སྲས་མོ་ཡིན་པ་དེ་རྫུ་འཕྲུལ་ལ་སྐད་གྲགས་ཆེ་ཞིང་། ཨི་ཨ་
སཎ་ལ་གསེར་བལ་ལེན་རོགས་བྱེད་མྱོང)དང་ཨི་ཨ་སཎ (གྷི་རི་སེའི་ལྷ་སྒྲུང་ནང་གི་ཐེ་ས་རི་
ཡའི་རྒྱལ་སྲས། དེ་སྔ་ཨར་གྷོའི་དཔའ་རྒོད་ཚོའི་དཔུང་སྣེ་ཁྲིད་དེ་ཕྱིའི་རྒྱ་མཚོ་ནས་གསེར་
བལ་འཚོལ་བར་འགྲོ་མྱོང)གཉིས་གདུག་རྩུབ་དང་འདོད་རྔམ་ཆེ་དྲགས་ཐག་ཆོད་པ་དེ་ལྟ་
ངེད་ཀྱིས་བཟོད་ཐབས་བྲལ། དེ་ཡང་།
གདོན་འདྲེ་གཞལ་ཡས་ཁང་ནས་རྩེ་རྒོད་བགྱིད་བཞིན་ཕྱིར་བུད་ཀྱང་། །
དཀོན་མཆོག་གིས་ནི་མ་གཟིགས་པ་བཞིན་དོ་གལ་ཡེ་མ་མཛད། །
ཅེས་པ་ལྟར་དཀོན་མཆོག་གིས་དེ་དག་ལ་ལས་ངན་མང་པོ་དེ་འདྲ་གསོག་ཏུ་བཅུག་རྗེས།
གཞི་ནས་ཆད་གཅོད་གནང་དོན་ཅི་ཡིན་ངེད་ཀྱིས་མགོ་གཏན་ནས་མ་ཚོས་ལ། དེའི་ཐད་
ངེད་ཀྱི་ཡིད་ནི་ད་ལྟའི་བར་དུ་ཡང་ཐེ་ཚོམ་གྱི་རྒྱ་ལས་ཐར་མ་སོང་།
སྒྲུང་རབས་ཆེན་མོ་ཨི་ལི་ཨཱ་དྷ་ཞེས་པ་དེ་བཀླགས་རྗེས། ངེད་ཀྱིས་གནའ་བོའི་གྷི་རི་སི་
དེ་ལྷ་ཡུལ་རང་ལ་རྩི་བཞིན་ཡོད། ངེད་ཀྱིས་ཐེ་རོ་དབྱིའི་སྒྲུང་གི་མ་རྩོམ་མ་བཀླགས་གི་གོང་
ནས་སྒྲུང་དེར་རྒྱུས་མངའ་ཧ་ཅང་ཆེ་ལ། གནའ་བོའི་གྷི་རི་སིའི་བརྡ་སྤྲོད་རིག་པའི་གཞུང་ལ་
སྦྱངས་རྗེས། ངེད་ཀྱིས་སྒྲིབ་དོགས་མེད་པར་གནའ་བོའི་གྷི་རི་སིའི་རྩོམ་གྱི་རིན་བྲལ་ནོར་
བུའི་རང་ཞལ་མཇལ་མགོ་བརྩམས་པ་ཡིན། ཁྱེད་ཀྱི་སེམས་དང་རླབས་ཆེན་སྙན་རྩོམ་གྱི་
དགོངས་པ་གཅིག་ཏུ་མཐུན་ཟེར་ན། དེ་དག་དབྱིན་ཡིག་གམ་གནའ་བོའི་གྷི་རི་སིའི་ཡི་གེ་
གང་གི་སྟེང་ནས་བྲིས་པ་ཞིག་ཡིན་རུང་། འགྲེལ་པ་གཞན་དག་ཅི་ཡང་མི་དགོས་སོ། །སྐྱེ་
བོ་མི་ཉུང་བ་ཞིག་གིས་ཞྭ་དཔེ་ལྷམ་འགེབས་ལྟ་བུའི་དབྱེ་ཞིབ་དང་དཔྱད་བརྗོད་ལ་བརྟེན་
ནས་སྙན་ངག་པའི་རླབས་ཆེན་གྱི་བརྩམས་ཆོས་ལ་འཁྱོག་བཤད་དང་དམའ་འབེབས་ཁོ་ན་
བྱེད། དེ་ཚོས་གོང་གི་བདེན་དོན་སྟབས་བདེ་དེ་ལ་གོ་བ་ལོན་ན་དགའ་བ་ལ་ཨང་། སྙན་
རྩོམ་ལེགས་པོ་ཞིག་ལ་ཤེས་རྟོགས་དང་མྱོང་རོལ་བྱེད་པར་དེ་ཡི་ཚིག་དོན་ཚང་མ་གསལ་ཤེས་
དགོས་དོན་མེད་ལ། དེ་དག་གི་ཐ་སྙད་དང་བརྗོད་པ་སྦྱོར་སྟངས་ཀྱི་མཚན་ཉིད་ཀྱང་གསལ་
རྟོགས་དགོས་དོན་མེད། ངེད་ཀྱི་དགེ་རྒན་ཆེན་མོ་དེ་རྣམས་ཀྱིས་སྒྲུང་རབས་ཆེན་མོ་ཨི་ལི་ཨཱ་
དྷ་ཞེས་པའི་ནང་ནས་སྔོག་འདོན་མཛད་པའི་ཡོན་ཏན་ནི་ངེད་ལས་ཆེས་ཆེར་མ
ངེད་ཀྱིས་ཤེས་ན་ཡང་། དེ་ལ་ངེད་ཀྱིས་ཕྲག་དོག་མི་བྱེད་ལ། མི་གཞན་ངེད་ལས་སྤྱང་ཞིང་
གྲུང་བར་ཡང་ངེད་ཀྱིས་སྣང་འཇོག་བྱེད་ཀྱི་མེད། ཁོང་རྣམས་ཟབ་ཡངས་ཤེས་བྱའི་གནས་
ཀུན་ལ་ཐོགས་པ་མེད་ན་ཡང་། སྒྲུང་རབས་ཆེན་མོ་སྣང་བ་འབུམ་ལྡན་དེ་ལ་ཁོང་རྣམས་ཀྱིས་
ཡང་སྙིང་མྱོང་རོལ་ཅི་ཙམ་ནུས་མིན་གསུང་རྒྱུ་ཅང་མ་མཆིས་ལ། དེ་འདྲ་ཞིག་ངེད་རང་ལ་
ཡང་ཤོད་རྒྱུ་མེད་པ་ནི་ཨ་ཅང་བརྗོད་མེད་རེད། འོན་ཏེ་ངེད་ཀྱིས་སྒྲུང་རབས་ཆེན་མོ་ཨི་ལི་
ཨཱ་དྷ་ཞེས་པ་བཀླགས་ནས་ངོ་མཚར་ཆེ་སར་སླེབས་དུས། ངེད་ཀྱི་རྣམ་ཤེས་ཡར་ལ་འཕགས་
པའི་སྣང་བ་འཆར་ལ། དེ་ཉིད་ངེད་ཀྱི་འཚོ་བའི་འཁོར་རྒྱ་ཆུང་ཆུང་ནས་ཐར་ཞིང་། ཐ་
མལ་པའི་སྤྱོད་ཚུལ་ལས་ཀྱང་རྣམ་པར་གྲོལ་ཏེ། མུ་མེད་སུམ་རྩེན་གནས་ལ་དལ་བུར་འཕགས་
པའི་ཉམས་སྣང་ཡིད་ལ་འཆར།
ཨེ་ཎའེ་དྷ (ཧྥེར་རྗེལ་གྱིས་མཛད་པའི་རོ་མའི་སྒྲུང་རབས་ཆེན་མོ) ཞེས་པ་དེ་ཨི་ལི་
ཨཱ་དྷ་ལས་ཅུང་ཟད་ཞན་པ་ཡོད་རུང་། དེ་ལ་ཡང་ངེད་རང་ཧ་ཅང་དགའ་པོ་ཡོད། ངེད་ཀྱིས་
མཆན་འགྲེལ་དང་ཚིག་མཛོད་ལ་མ་བརྟེན་པར། སྒྲུང་རབས་ཆེན་མོ་དེ་ལ་ངེད་སོ་སོས་གོ་བ་
ལོན་ཐབས་ཅི་ཐུབ་བྱས་པར་མ་ཟད། ངེད་རང་དགའ་ཤོས་ཡིན་པའི་ལེའུ་ཁ་ཤས་ཡིག་སྒྱུར་
བྱས་པ་ཡིན། ཧྥེར་རྗེལ་གྱི་མི་སྣ་རགས་འབྲི་བྱེད་ནུས་ལ་ཧང་སངས་དགོས་ཀྱང་། ཁོང་གི་
སྨྱུག་རྩེ་ལས་ཐོན་པའི་ལྷ་མི་དགའ་སྐྱོ་སྡུག་སྡང་གི་འདམ་དུ་བྱིང་བ་ཀུན་ནི་ཨེ་ལི་ཛྷ་བྷད་དུས་
རབས་སུ་ཐོན་པའི་སེང་རས་ཀྱིས་བཀབ་པ་ལྟར་དུ་སྣང་། འོན་ཏེ་ཨི་ལི་ཨཱ་དྷ་ཞེས་པའི་ནང་
གི་ལྷ་དང་མིས་ནི་བག་ཕེབས་སོས་དལ་ངང་ལ་གླུ་ལེན་གར་འཁྲབ་བྱེད། ཧྥེར་རྗེལ་གྱི་སྨྱུག་
རྩེ་ལས་ཐོན་པའི་མི་སྣ་ཚོ་ནི་རྡོ་ཀ་མ་རུར་བརྐོས་པའི་ཨ་ཕོ་ལོ་སེའི་སྐུ་བརྙན་ལ་ཟླ་ཟེར་ཕོག་
པ་བཞིན་ལྷིང་ཞིང་འཇམ་པའི་མཛེས་དཔལ་གྱིས་ཕྱུག་པ་དང་། ཧོ་མར་གྱི་སྨྱུག་རྩེ་ལས་ཐོན་
པའི་མི་སྣ་ནི་ཉི་འོད་འོག་གི་གྲུང་ཤ་དོད་པའི་ཡིད་འོང་གཞོན་ནུའི་སྐྲ་ལོ་རླུང་གིས་སྐྱོད་པ་
དང་འདྲའོ། །
དཔེ་དེབ་ཀྱི་ནང་དུ་ཕར་ཚུར་འཕུར་ལྡིང་བྱེད་རྒྱུ་དེ་དངོས་གནས་སྟབས་བདེ་པོ་ཞིག་
ཡིན་ཏེ། གྷི་རི་སིའི་དཔའ་རྒོད་ཅེས་པ་ནས་ཨི་ལི་ཨཱ་དྷ་ཞེས་པའི་བར་ལ་དུས་ཡུན་ཉིན་
གཅིག་ཀྱང་འགོར་གྱིན་མེད། འོན་ཏེ་ངེད་ཀྱི་ངོས་ནས་བཤད་ན། ལམ་དེ་ཡང་ཉམས་དགའ་
བ་ཞིག་ནི་རྩ་བ་ཉིད་ནས་མ་ཡིན་ཏེ། མི་རྣམས་ཀྱིས་འཛམ་བུའི་གླིང་ལ་སྐོར་བ་ཐེངས་ཁ་
ཤས་བསྐོར་ཚར་དུས། ངེད་རང་ད་དུང་བརྡ་སྤྲོད་ཀྱི་གཞུང་དང་ཚིག་མཛོད་ཀྱི་ལམ་ཡན་
དུ་འཁྱར་ནས། ཕར་ཚུར་འགྲོ་བའམ་འཇིགས་རུང་དོང་རྙིར་ཚུད་ནས་འ་ཆད་འུ་ཐུག་ངང་
ལ་ལུས་པ་དང་། དོང་རྙི་དེ་ཡི་མིང་ལ་རྒྱུགས་ལེན་ཞེས་ཟེར་ཞིང་། དེ་ནི་སློབ་གྲྭས་ཆེད་
མངགས་ཤེས་བྱ་སྦྱོང་འདོད་ཆེ་བའི་སློབ་མ་དེ་རྣམས་ལ་ཁ་གཏད་འཇལ་ཕྱིར་བྲུས་པའི་དོང་
རྙི་ཞིག་རེད། གནས་མཇལ་གྱི་ལམ་ཞེས་པའི་དཔེ་དེབ་དེ་འདྲ་བ་བཀླགས་ཚེ། མཐའ་མར་
གནས་བཟང་ལྟ་བུ་ཞིག་ཏུ་སླེབས་རྒྱུ་ཡོད་པ་ཡང་སྲིད་ཅིང་། ལམ་བར་དུ་སྐབས་སྐབས་ལ་
བསམ་ཡུལ་ལས་འདས་པའི་ཡིད་འཕྲོག་མཛེས་ལྗོངས་འགའ་ཡང་རིག་པར་ནུས་མོད། གང་
ལྟར་ལམ་དེ་བཤུལ་ཐག་རིང་ཐལ་དྲགས་པར་སྣང་ངོ་། །
དམ་པའི་མདོ་ཞེས་པའི་ནང་དོན་ལ་ངེད་ཀྱིས་གོ་བ་མི་ལོན་མོད། དེ་ཉིད་སྔ་མོ་ཞིག་
ནས་ཀློག་མགོ་བརྩམས་པ་ཡིན། དེ་དུས་དམ་པའི་མདོ་ཞེས་པའི་ནང་གི་ཞི་མཐུན་སྙིང་
སྟོབས་དཔལ་ལ་ངེད་ཀྱིས་དོ་སྣང་སྤུ་ཙམ་ཡང་མ་བྱུང་བ་དེ་ནི་དངོས་གནས་བསམ་པའི་ཡུལ་
ལས་འདས་པ་ཞིག་རང་ངོ་། །དེ་ཡང་ཆར་པ་འབབ་བཞིན་པའི་གཟའ་ཉི་མ་ཞིག་གི་ཞོགས་
པར། ངེད་རང་ཉོབ་དྲགས་ནས་སུན་སྣང་སྐྱེས་པ་ན། ངེད་ཀྱིས་མ་སྤུན་གྱི་གཅེན་མོར་ངེད་
ལ་དམ་པའི་མདོ་ཞེས་པའི་ནང་ནས་སྒྲུང་དུམ་བུ་གཅིག་ཤོད་རོགས་མཛོད་ཟེ་ཞུས་པ་དེ་ཧ་
ཅང་གསལ་པོར་དྲན་བཞིན་གདའ། འཇོ་སེབ་ཕུ་ནུ་གཉིས་ཀྱི་སྒྲུང་དེར་ངེད་ཀྱིས་གོ་བ་མི་
ལོན་པ་ཁོང་གིས་མཁྱེན་ན་ཡང་། ངེད་ཀྱི་སྦར་མཐིལ་དུ་སྒྲུང་དེ་སྦྱོར་འབྲི་གནང་བྱུང་། ཏག་
ཏག་ངེད་ཀྱིས་སྒྲུང་དེ་ཉན་ཚེ་སྐད་བརྡ་ཁྱད་མཚར་བ་དང་བསྐྱར་ཟློས་ཡང་ཡང་བྱེད་པ་དེས་
སྐྱེ་བོའི་ཡིད་ལ་སྒྲུང་དེ་ངོ་མ་མིན་པར། དེ་ནི་རྒྱང་རིང་གི་ལྷ་ཡུལ་དེའི་གནས་ཚུལ་ཙམ་མོ་
སྙམ་པའི་སྣང་བ་ཞིག་ཤར་ནས། ངེད་རང་སྤྲོ་སྣང་ཕྲ་མོ་ཙམ་ཡང་མ་འཕེལ་བར། འཇོ་སེབ་
ཕུ་ནུ་གཉིས་ཀྱིས་གོས་ཁྲ་ཆིལ་ཆིལ་གྱོན་ནས་ཡ་གྷོབ་ཀྱི་གུར་ནང་རྫུན་སྨྲ་བར་འཛུལ་བའི་
སྐོར་དེ་བཤད་མ་ཚར་གོང་ལ་ངེད་རང་གཉིད་ལ་ཡུར། གྷི་རི་སིའི་སྒྲུང་གིས་ངེད་ཀྱི་ཡིད་
དབང་དེ་ལྟར་འཕྲོག་པར་བྱེད་ཀྱང་། དམ་པའི་མདོ་ཞེས་པའི་ནང་གི་སྒྲུང་ལ་ངེད་རང་དགའ་
པོ་དེ་ཙམ་མི་ཡོང་བའི་རྒྱུ་མཚན་ཅི་ཡིན་ངེད་ཀྱིས་ཤེས་མ་སོང་། གཅིག་བྱས་ན་ངེད་རང་བྷོ་
སི་ཏོཎ་དུ་སྡོད་དུས་གྷི་རི་སི་བ་ཁ་ཤས་ཤིག་དང་ངོ་ཤེས་པ་དེ་དག་གྷི་རི་སིའི་སྒྲུང་ལ་ཤིན་ཏུ་
མཉེས་པ་དེས་ངེད་ལ་ཤུགས་རྐྱེན་ཐེབས་པ་ཡིན་ཡང་སྲིད། འོན་ཏེ་ངེད་ཀྱིས་ཧེབ་རོད་པའམ་
ཨེ་ཅིབ་པ་གཅིག་ཀྱང་ངོ་མི་ཤེས་པས། དེ་ཚོ་ནི་མི་རྒོད་ཁྱུ་གཅིག་ཡིན་ཞིང་། དེ་ཚོའི་སྒྲུང་
ཀུན་ནི་ཕྱིས་ཀྱི་མིས་རང་བཟོ་བྱས་པ་ཡིན་ཤས་ཆེ་བར་བརྟེན། དམ་པའི་མདོ་ཞེས་པའི་སྒྲུང་
གི་ནང་དུ་མིང་ཁྱད་མཚར་པོ་དང་སྐད་ཆ་བསྐྱར་ཟློས་མང་པོ་དེ་འདྲ་བྱུང་བར་ཡང་ཡ་མཚན་
རྒྱུ་མེད་ཅེས་ཁ་ཚོན་གཅོད་པར་ཐལ་སོང༌། འོན་ཏེ་ཁྱད་མཚར་བ་ཞིག་ལ། གྷི་རི་སི་བའི་
རུས་མིང་དེ་ཚོར་ངེད་རང་ཡ་མཚན་གྱི་ཉམས་སྣང་ཞིག་འཆར་མྱོང་ཡེ་ནས་མེད།
དམ་པའི་མདོ་ཞེས་པའི་ནང་ནས་རྗེས་སུ་ངེད་ཀྱིས་ཅི་ཞིག་ཤེས་སམ་ཞེ་ན། ལོ་འདི་དག་
གི་ནང་ལ་དམ་པའི་མདོ་ཞེས་པ་བཀླགས་པ་དེས་ངེད་ཀྱི་བློ་སྒོ་འབྱེད་ཤུགས་ཇེ་ཆེ་ཇེ་ཆེར་
སོང་ཞིང་། དེ་ཉིད་ཀློག་འདོད་ཀྱང་ཇེ་ཆེ་ཇེ་ཆེར་ཕྱིན་ནས། ངེད་རང་དམ་པའི་མདོ་ཞེས་
པར་དགའ་བའི་ཚད་དེ་དཔེ་དེབ་གཞན་དག་ཅི་ལས་ཀྱང་བརྒལ་བར་གྱུར། འོན་ཏེ་དམ་པའི་
མདོ་ཞེས་པའི་ནང་དོན་མང་པོ་ཞིག་ངེད་ཀྱིས་སྔར་བཞིན་དང་ལེན་ཐུབ་ཐབས་བྲལ་བར་
བརྟེན། ངེད་ཀྱིས་དེ་ཉིད་མགོ་མཇུག་འཁྱོལ་བ་ཞིག་བཀླགས་མྱོང་གཏན་ནས་མེད། རྗེས་སུ་
ངེད་ཀྱིས་དམ་པའི་མདོ་ཞེས་པའི་བྱུང་རིམ་དང་དེའི་འབྱུང་ཁུངས་ཤེས་པར་གྱུར་ན་ཡང་། བསམ་ཚུལ་
འདི་རིགས་ལ་འགྱུར་བ་ཕྲ་མོ་ཙམ་ཡང་ཕྱིན་མ་སོང་། ངེད་དང་སྐུ་ཞབས་ཧའོ་ཝེལ་སི་ལགས་
གཉིས་ཀས་དམ་པའི་མདོ་ཞེས་པའི་རྩོམ་རིག་ལས་སྐྱུག་བྲོ་པོ་དང་དམུ་རྒོད་ཀྱི་རིགས་ཀུན་
གཙང་སེལ་བྱེད་རེ་འཆང་གིན་ཡོད། འོན་ཏེ་རླབས་ཆེན་གྱི་བརྩམས་ཆོས་འདི་བཞིན་གསོན་
ཉམས་ཡོངས་སུ་ཤོར་ཞིང་། སྔོན་མ་དང་གཏན་ནས་མི་འདྲ་བ་དེ་འདྲར་བཅོས་པར་ཡང་ངེད་
ཅག་གིས་ངོ་རྒོལ་མཐའ་གཅིག་ཏུ་བྱེད་ཀྱི་ཡོད།
དམ་པའི་མདོ་ཡི་གན་རྙིང་བཀའ་འབུམ་ཞེས་པའི་ནང་དུ་བུ་མོ་ཨི་སི་ཐེར་གྱི་ཟིན་ཐོ་
ཞེས་པ། ཚིག་ཉུང་ལ་དོན་གསལ་བ་ཞིག་ཡོད་པ་དེས་མི་སེམས་རབ་ཏུ་འགུགས་པར་བྱེད།
བུ་མོ་ཨི་སི་ཐེར་གྱིས་དེ་རང་གི་ཁྱོ་བོ་ངན་པར་ཁ་གཏད་འཇལ་བའི་ངང་ཚུལ་དེ་ནི་ཟློས་གར་
འཁྲབ་པ་དང་འདྲ་སྟེ། དེ་རང་གི་ཚེ་སྲོག་ཕ་རོལ་པོའི་ལག་ཏུ་བཟུང་ཡོད་པ་དེ་ལས་སྐྱོབ་ཐུབ་
མཁན་སུ་ཡང་མེད་པ་གསལ་པོར་ཤེས་ན་ཡང་། དེ་ཡིས་བུད་མེད་ཀྱི་གཉོམ་ཆུང་རང་གཤིས་
ཁྱད་དུ་བསད་ནས་ཁྱོ་བོའི་ཕྱོགས་སུ་གོམ་པ་རེ་རེ་བཞིན་བཅར་ཞིང་། བླ་ན་མེད་པའི་རྒྱལ་
གཅེས་རིང་ལུགས་ཀྱི་སྤྱོད་བཟང་ཞིག་གིས་དེ་ཡི་དཔའ་སེམས་འཕེལ་ཞིང་རྒྱས་པར་བྱས།
ཁོ་མོ་ཤི་ན་དེ་རང་རེད། གལ་སྲིད་ཁོ་མོ་གསོན་པོར་འཚོ་ཐུབ་ན། ཁོ་མོའི་མི་དམངས་ཀྱང་
འཚོ་བར་བྱེད་སྙམ་པའི་བློ་ཞིག་མོའི་ཡིད་ལ་བཅངས་ནས་ཡོད་པ་རེད།
ད་དུང་བུ་མོ་རུ་ཊེའི་གཏམ་རྒྱུད་དེ་ནི་ཤར་ཕྱོགས་པའི་ཉམས་ཀྱིས་དེ་ལྟར་ཕྱུག་པ་ཞིག་
རེད་ཨང་། བབ་ཆགས་པའི་གྲོང་གསེབ་ཀྱི་འཚོ་བ་དེ་ནི་པར་སིག་གི་རྒྱལ་ས་དང་གཏན་ནས་
མི་འདྲ་ཞིང་། བུ་མོ་རུ་ཊེའི་ལ་རྒྱར་འགྱུར་བ་མེད་ལ་ཞི་ཞིང་བརྩེ་བ་དང་། ཁོང་མོས་ལོ་ཏོག་
བརྔ་བསྡུ་བྱེད་མཁན་སོ་ནམ་པ་དེ་ཚོ་དང་མཉམ་དུ་གྲོ་སྙེའི་རྦ་རླབས་ལང་ལོང་དུ་འཕྱུར་བའི་
ཞིང་ནང་དུ་ལངས་པའི་ཚུལ་དེ་ནི་ཅི་འདྲའི་སྙིང་རྗེ་བ་ཞིག་རེད་ཨང་། མུན་པ་ནག་ཅིང་
གདུག་རྩུབ་ཆེ་བའི་དུས་རབས་དེ་ཡི་ནང་། དེ་ཡི་སྒེར་སེམས་དང་བྲལ་བའི་སེམས་མཆོག་
རིན་པོ་ཆེ་དེ་ནི་མཚན་མོར་འོད་རབ་འབར་བའི་སྐར་ཆེན་ཞིག་དང་འདྲ་ལ། བུ་མོ་རུ་ཊེའི་
བརྩེ་དགའ་དེ་ལྟ་བུ་ནི་ཕན་ཚུན་འགལ་བར་གྱུར་པའི་ཆོས་ལུགས་ཀྱི་དམ་ཚིག་དང་འགྱུར་
དུ་མེད་པའི་རིགས་རྒྱུད་ཀྱི་ཕྱོགས་ཞེན་ལས་འདས་པའི་བརྩེ་དགའ་ཞིག་ཡིན་པ་དེ་འདྲ་
འཛམ་གླིང་ཧྲིལ་པོའི་ཁྱོན་དུ་ཡང་རྙེད་པར་དཀའ་བ་ཞིག་གོ།
དམ་པའི་མདོ་ཞེས་པའི་ནང་། ཕྱི་ཚུལ་དུ་སྣང་བ་ཐམས་ཅད་ནི་མི་རྟག་པའི་རང་
བཞིན་ཅན་ཡིན་པ་དང། སྣང་རྒྱུ་མེད་པའི་ནང་སྙིང་དེ་ནི་རྟག་བརྟན་འབའ་ཞིག་གོ་ཞེས་
སུ་གསུངས་པ་དེ་ལས་ངེད་ལ་སེམས་གསོ་ཟབ་མོ་ཐོབ་བྱུང༌། ངེད་རང་དཔེ་དེབ་ཀློག་རྒྱུར་
དགའ་བར་གྱུར་པ་ནས་བཟུང་སྟེ། རྣམ་པ་ཀུན་ཏུ་ཤེག་སི་པེར་གྱི་དཔེ་དེབ་ཀློག་རྒྱུར་དགའ།
ལེམ་གྱིས་མཛད་པའི་ཤེག་སི་པེར་གྱི་ཟློས་གར་ལས་བྱུང་བའི་གཏམ་རྒྱུད་ཅེས་པའི་དེབ་དེ་ག་
དུས་ནས་ཀློག་མགོ་བརྩམས་མིན་མི་དྲན་ཡང་། ངེད་ཀྱིས་བྱིས་པའི་སེམས་ཁམས་ཤིག་དང་
མཚར་སྣང་ཞིག་གི་ཐོག་ནས་སྒྲུང་དེ་དག་བཀླགས་པ་དྲན་བཞིན་གདའ། ངེད་ལ་བག་ཆགས་
ཟབ་ཤོས་འཇོག་མཁན་ནི་ལྕམ་སྐུ་ཞབས་མེག་བྷད་ཊེ་ཞེས་པ་ཡིན་པ་དེ་ངེད་ཀྱིས་ཐེངས་
གཅིག་ལས་མ་བཀླགས་ཀྱང་། དེའི་ནང་གི་མི་སྣ་དང་གནས་ཚུལ་དག་ངེད་ཀྱ་བློ་ལ་རྡོ་ལ་
རི་མོ་བརྐོས་པ་བཞིན་དུ་ངེས་ནས་ཡོད་ཅིང་། དུས་ཡུན་ཧ་ཅང་རིང་པོ་ཞིག་ནང་ཟློས་གར་
ནང་གི་གཤིན་པོ་དང་མོ་མ་དེ་ཚོས་རྨི་ལམ་དུ་ཡང་ངེད་ལ་ཅ་སུན་པོ་ཁོ་ན་བཟོ་བར་བྱེད་ལ།
རལ་གྲི་དེ་དང་ལྕམ་སྐུ་ཞབས་མེག་བྷད་ཊེའི་ལག་པ་ཕྲ་པོ་དེ་ངེད་ཀྱིས་མཐོང་བདེན་ཡིན་ཏེ།
ཡིད་གདུང་གིས་མནར་བའི་བཙུན་མོ་དེས་ཁྲག་ཤུལ་འཇིགས་སུ་རུང་བ་དེ་དངོས་སུ་མཐོང་
བ་དེ་བཞིན་དུ་ངེད་ཀྱི་མིག་ལམ་དུ་ཡང་མངོན་བྱུང་།
ལྕམ་སྐུ་ཞབས་མེག་བྷད་ཊེ་ཞེས་པ་བཀླགས་ཟིན་རྗེས། ངེད་ཀྱིས་ལམ་སེང་རྒྱལ་པོ་ལི་
ཨར་ཞེས་པ་བཀླགས་པ་ཡིན། གྷ་ལོའུ་སད་སི་ཋེར་གྱི་མིག་འབྲས་གཉིས་པོ་ཕྱུང་བའི་སྐོར་དེ་
ཀློག་དུས། དངངས་འཚབ་དང་འཇིགས་སྐྲག་དེ་ལྟར་ཆེ་བ་དེ་འདྲ་ངེད་ཀྱིས་ནམ་ཡང་བརྗེད་
པར་དཀའ། ངེད་རང་ཁོང་ཁྲོ་ལངས་ནས་མུ་མཐུད་དེ་ཀློག་ཐབས་བྲལ་ཞིང་། སྙིང་ཁ་ལྡིང་
བའི་སྒྲ་ནི་རྡིང་རྡིང་དུ་གྲགས་ལ། ཧ་ལས་ཧོན་འཐོར་ངང་ལ་ཡུན་རིང་ལ་ལུས། ཕྲུ་གུ་ཞིག་
གི་ངོས་ནས་བཤད་ན། ཁོང་ཁྲོ་དེ་ལས་ཆེ་བ་ཞིག་ནི་ལངས་རྒྱུ་ཡེ་ནས་མེད།
ཧ་ལམ་དུས་སྐབས་དེ་འདྲ་ཞིག་རང་ལ་ངེད་ཀྱིས་ཤད་ལོག (ཤེག་སི་པེར་གྱི་ཟློས་
གར་འཁྲབ་གཞུང་ཝད་ཎེ་ཙེ་ཡའི་ཚོང་པ་ཞེས་པའི་ནང་གི་མི་སྣ། སྐྱེད་ལྕིའི་བུ་ལོན་གཏོང་
མཁན་དང་གདུག་རྩུབ་ཆེན་པོས་འཁོན་ལན་སློག་མཁན་འཇུ་རིགས་པ ) དང་སཱ་ཐཎ ( ཡེ་
ཤུའི་ཆོས་ལུགས་ནང་གི་སྲིན་པོའི་རྒྱལ་པོ) ཟེར་བའི་མི་སྣ་དེ་གཉིས་ཀྱི་སྐོར་ཤེས་བྱུང་། ངེད་ཀྱི་
ཡིད་ལ་མི་སྣ་དེ་གཉིས་མཉམ་དུ་ཁོ་ན་འཆར་ལ། དེ་དུས་ངེད་རང་དེ་གཉིས་ལ་ཤ་ཚ་མྱོང་བ་
ངེད་ཀྱིས་ད་ལྟ་དྲན་བཞིན་གདའ། དེ་གཉིས་ལ་རོགས་རམ་བྱེད་མཁན་ནམ་སྐྱོན་སྤོང་བྱེད་
པའི་གོ་སྐབས་སྤྲོད་མཁན་མེད་སྟབས། དེ་གཉིས་སོ་སོས་མི་བཟང་པོ་བྱེད་སྙམ་ན་ཡང་མི་
བཟང་པོར་འགྱུར་ཐབས་མེད་དོ་སྙམ་པའི་བློ་རབ་རིབ་ཅིག་ངེད་ལ་འཆར་ལ། ཐ་ན་ད་ལྟའི་
དུས་སུ་ཡང་། ངེད་ཀྱིས་དེ་གཉིས་ལ་ཁ་རྡུང་དྲག་པོ་ཚད་ལས་འདས་པ་དེ་འདྲ་གཏོང་གིན་
མེད། ཤད་ལོག་དང་འཇུ་དྷ་ས (ཡེ་ཤུ་མ་ཤི་ཀའི་དངོས་སློབ། ཡེ་ཤུར་ངོ་ལོག་རྒྱབ་གཏོད་
བྱེད་མཁན་ཞིག་གོ) ལྟ་བུའི་མི་དེ་ཚོའི་གྲས་དང་། ཐ་ན་སྲིན་པོའི་རྒྱལ་པོ་དེ་རང་ཡང་
འཁོར་ལོ་ཐང་མ་གཅིག་གི་རྩིབ་གཅིག་ཆག་པ་ཙམ་ཞིག་ཡིན་པས་ན། དེ་ཉིད་གསོ་བའི་དུས་
ཤིག་ནི་ཤར་རྒྱུ་ཡོད་ངེས་སྙམ་དུ་སྐབས་རེར་ངེད་ཀྱིས་སེམས་སོ། །
ཡ་མཚན་ཆེ་བ་ཞིག་ལ། ངེད་ཀྱིས་ཤེག་སི་པེར་གྱི་བརྩམས་ཆོས་ཐོག་མར་བཀླགས་
དུས་མ་སྐྱིད་པ་མང་པོ་ཞིག་བྱུང་། ད་ཆ་ངེད་རང་དགའ་ཤོས་སུ་གྱུར་པའི་ཟློས་གར་གྱི་འཁྲབ་
གཞུང་སྤྲོ་སྣང་དང་ལྡན་ལ། ཞི་ཞིང་འཇམ་ལ་ཕུན་སུམ་ཚོགས་པའི་ཀུན་རྟོག་གིས་ཕྱུག་
པ་དེ་དག་གིས་ཐོག་མའི་དུས་སུ་ངེད་ཀྱི་བློ་ཡིད་དེ་ཙམ་མ་ཁུག་པ་དེ་ནི་དེ་དག་གིས་བྱིས་
པའི་འཚོ་བའི་སྤྲོ་སྣང་རྒྱུན་འབྱམས་སུ་སོང་བ་དག་མཚོན་པར་བྱས་པས་ཡིན་པ་ཡང་སྲིད་
དོ། འོན་ཏེ་འཇིག་རྟེན་འདི་ན་བྱིས་པའི་དྲན་ཤེས་ལས་འགྱུར་ལྡོག་མང་བ་ཞིག་མེད་ལ། བློ་
ལ་ངེས་དགོས་པ་ཅི་དང་འདོར་དགོས་པ་ཅི་ཡིན་སྔོན་དཔག་བྱ་ཐབས་རྩ་བ་ནས་མེད་ཅེས་
བཤད་པ་དེ་བཞིན་རེད།
ངེད་ཀྱིས་ཤེག་སི་པེར་གྱི་ཟློས་གར་འཁྲབ་གཞུང་ཐེངས་མང་ལ་བཀླགས་པར་མ་ཟད།
དེའི་ཁྲོད་ཀྱི་དུམ་བུ་མང་པོ་བློ་ལ་བཟུང་ཡོད་ཀྱང་། ངེད་རང་དགའ་ཤོས་ཀྱི་འཁྲབ་གཞུང་
འདི་ཡིན་ཟེ་སྨྲ་ཐབས་བྲལ། ངེད་རང་དེ་དག་ལ་དགའ་ཚུལ་དེ་ཡང་ངེད་ཀྱི་སེམས་པའི་
གནས་སྟངས་དང་འདྲ་བར་འགྱུར་ལྡོག་མང་བ་དང་། ཤེག་སི་པེར་གྱི་ཉམས་མགུར་ཐུང་ངུ་
དང་སྙན་ངག་རྐང་པ་བཅུ་བཞི་མ་ཡང་ཁོང་གི་ཟློས་གར་འཁྲབ་གཞུང་དང་མཚུངས་པར་
ངོ་མཚར་ཆེ་ཞིང་གཞན་དང་མི་འདྲ་བར་སྣང་། ངེད་རང་ཤེག་སི་པེར་གྱི་བརྩམས་ཆོས་ལ་
དགའ་ཡང་དཔྱད་བརྗོད་མཁན་པོ་ཚོའི་ལྟ་སྟངས་ཀྱི་ཐོག་ནས་ཤེག་སི་པེར་གྱི་བརྩམས་ཆོས་
ཀློག་རྒྱུར་སྐྱུག་མེར་ལངས་སོང་། ངེད་ཀྱིས་དེ་སྔ་དཔྱད་བརྗོད་མཁན་པོ་ཚོས་མཛད་པའི་
འགྲེལ་པ་བློ་ལ་ངེས་ཅི་ཐུབ་བྱས་མྱོང་ཡང་། དེ་ལ་ཡོང་རྒྱུ་ནི་བློ་ཕམ་ཡིད་ཆད་ལས་མ་འདས་
པས་ན། བགྱིད་པ་དེ་རིགས་བྱ་སེམས་ཡོངས་སུ་དོར་བ་ཡིན། རྗེས་སུ་ངེད་ཀྱིས་དགེ་རྒན་
ཆེན་མོ་ཁི་ཐེ་རོད་ཅི་ལགས་ཀྱི་དྲུང་ནས་ཤེག་སི་པེར་གྱི་སྐོར་ལ་སློབ་དུས། ལྟ་ཚུལ་དེ་ལ་
གཞི་ནས་འགྱུར་ལྡོག་ཕྱིན་སོང་། དེ་ཡང་ཤེག་སི་པེར་གྱི་བརྩམས་ཆོས་ཁོ་ན་ཙམ་མིན་པར།
འཇིག་རྟེན་གྱི་བྱ་དངོས་མང་པོ་ཞིག་ངེད་ཀྱིས་རྟོགས་མེད་པ་ད་ཆ་གཞི་ནས་ཤེས་ལ། ཡོལ་
བའི་བང་རིམ་རེ་རེ་བཞིན་ཕྱེ་བའི་འོག་ནས། བསམ་བློ་དང་མཛེས་དཔལ་གྱི་ཞིང་ས་གསར་
པ་རེ་རེ་མངོན་པར་གསལ་བར་ངེད་རང་སྤྲོ་བ་བརྟས་སོང་།
སྙན་ངག་ཕུད་པའི་ངེད་ཀྱི་དགའ་དད་ཆེ་ཤོས་གཞན་ཞིག་ནི་ལོ་རྒྱུས་ཡིན། དོན་ཆེན་
ཟིན་ཏིག་ཆོ་བྲོ་མེད་པ་དང་། ཆོ་བྲོ་དེ་བས་མེད་པའི་ལོ་ཚིགས་ནས་གྷ་རོཎ་གྱིས་མཛད་པའི་
དབྱིན་ཇིའི་མི་དམངས་ཀྱི་ལོ་རྒྱུས་ཞེས་པ་གཞུང་དྲང་ལ་གསོན་ཉམས་ལྡན་པ་དེ་དང་། ཧྥུ་རོད་
མཎ་གྱིས་མཛད་པའི་ཡོ་རོབ་གླིང་གི་ལོ་རྒྱུས་ཞེས་པ་ནས་ཨེ་མེར་ཏོཎ་གྱིས་མཛད་པའི་དུས་
རབས་བར་མའི་ཟིན་ཐོ་ཞེས་པའི་བར་གྱི་ལོ་རྒྱུས་ཀྱི་ཡིག་ཆ་ལག་པར་སོན་ཚད་ངེད་ཀྱིས་
བཀླགས་པའི་ནང་ནས། སི་ཝིཎ་ཏོཎ་གྱིས་མཛད་པའི་འཛམ་གླིང་གི་ལོ་རྒྱུས་ཞེས་པ་དེ་ལ་ལོ་
རྒྱུས་ཀྱི་རིན་ཐང་རྣལ་མ་ལྡན་ཡོད་པའི་མྱོང་ཚོར་བྱུང༌། དེབ་དེ་ངེད་རང་ལོ་བཅུ་གསུམ་ལ་
སོན་པའི་སྐྱེས་སྐར་གྱི་ཉིན་མོར་ལག་སོན་བྱུང་བ་དེར་ད་ལྟ་ལྟ་དུས་ཧ་ལས་དགོས་པའི་ཆ་ཅི་
ཡང་མ་མཆིས་མོད། ངེད་ཀྱིས་སྔར་བཞིན་དེ་ཉིད་གཅེས་ཚགས་བྱས་ཡོད། དེ་ཡང་སྐམ་ས་ཆེན་
མོར་མི་རིགས་ཁག་རིམ་བཞིན་གོང་འཕེལ་བྱུང་ནས་གྲོང་ཁྱེར་ཇི་ལྟར་བསྐྲུན་ཚུལ་དང་། རླབས་
ཆེན་གྱི་དབང་བསྒྱུར་པ་ཉུང་ཤས་ཤིག་གིས (དེ་དག་ནི་འཇིག་རྟེན་མི་ཡུལ་འདིའི་ཐའེ་ཐཎ་
ཡིན་ཏེ། ཐའེ་ཐཎ་ནི་འཇིག་རྟེན་ལ་དབང་སྒྱུར་བྱས་མྱོང་བར་གྲགས་པའི་གྷི་རི་སིའི་ལྷ་སྒྲུང་
ནང་གི་གྱད་མིའི་རིགས་ཀྱི་ཁོངས་མི་ཞིག་གོ) ཐམས་ཅད་རྡོག་པས་བརྫིས་ནས། སྐྱེ་བོ་ཁྲི་
སྟོང་མང་པོའི་འཆི་གསོན་དང་བདེ་སྡུག་ཡོངས་རྫོགས་མི་གཅིག་གི་ལག་པར་ཇི་ལྟར་བཟུང་
ཚུལ་དང་། མི་རིགས་ཁག་གིས་རིག་གནས་སྒྱུ་རྩལ་གྱི་ཐད་ནས་སྐྱེ་རྒུ་གོང་འཕེལ་འགྲོ་བར་
རྨང་གཞི་ཇི་ལྟར་བཏིང་ཞིང་འགྲོ་ལམ་ཇི་ལྟར་བཏོད་པའི་ཚུལ་དང་། སྐྱེ་རྒུའི་ཤེས་དཔལ་ལ་ངན་
རུལ་གྱི་ཆག་སྒོ་ཆེན་པོ་བྱུང་རྗེས་སུ། བྱ་ཚེ་རིང་བཞིན་དུ་སླར་ཡང་བསྐྱར་གསོ་ཇི་ལྟར་བྱུང་ཚུལ་དང་།
རླབས་ཆེན་གྱི་འཕགས་པའི་སྐྱེས་མཆོག་དམ་པ་ཚོས་རང་དབང་དང་། ཤོང་ཡངས་དང་། སློབ་གསོ་
དང་བཅས་པ་དར་སྤེལ་བཏང་ནས། འཛམ་གླིང་ཧྲིལ་པོ་སྐྱོབ་ཕྱིར་དཀའ་ངལ་གཙང་སེལ་ཇི་
ལྟར་མཛད་ཚུལ་བཅས་ངེད་ཀྱིས་དེབ་དེའི་ནང་ནས་ཤེས་སོང་།
སློབ་གྲྭ་ཆེན་མོར་འགྲིམས་རིང༌། ངེད་ཀྱིས་ཧྥ་རཎ་སི་དང་འཇར་མཎ་གྱི་རྩོམ་རིག་
བརྩམས་ཆོས་ཁག་ཅིག་བཀླགས་པ་ཡིན། འཇར་མཎ་པ་ནི་རང་གི་མཐུ་ནུས་ངོམ་ལ་སྤྲོ་བ་
ལས་མཛེས་དཔལ་ལ་དང་དོད་དེ་ཙམ་མི་བྱེད་ལ། ཉིན་རེའི་འཚོ་བའམ་རྩོམ་རིག་གསར་
རྩོམ་སོགས་ཅི་བྱེད་ནའང་དེ་ཚོས་དངོས་བདེན་ལ་གཙིགས་སུ་འཛིན་པ་ལས་གོམས་སྲོལ་
གྱི་དབང་དུ་མི་གཞུག་ཅིང་། འཇར་མཎ་པས་བྱ་བ་སྒྲུབ་དུས་སུ་དཔའ་ངར་ཞིག་མཆིས། དེ་
ཚོས་གཏམ་སྨྲ་བ་ནི་གཞན་ལ་ཤུགས་རྐྱེན་སྤྲོད་ཕྱིར་མ་ཡིན་པར། མིད་པར་ཉ་རུས་ཟུག་པ་
དེ་ཕྱིར་མ་ཕྱུངས་ན་བདེ་པོ་མེད་པ་ལྟར་རེད། གཞན་ཡང་འཇར་མཎ་རྩོམ་རིག་གི་གབ་པའི་
ཉམས་ལ་ངེད་རང་ཧ་ཅང་དགའ་པོ་ཡོད། བུད་མེད་ཀྱིས་རང་སྲོག་བློས་གཏོང་བྱེད་པའི་བརྩེ་
དགའི་རླབས་ཆེན་སྟོབས་ཤུགས་ཁས་ལེན་བྱེད་པ་དེ་ནི་འཇར་མཎ་རྩོམ་རིག་གི་རིན་ཐང་ཆེ་
ཤོས་ལྡན་པའི་ཆ་དེ་ཡིན་པར་ངེད་ཀྱིས་འདོད་ལ། བསམ་བློ་དེ་རིགས་འཇར་མཎ་རྩོམ་རིག་
གི་ཕྱོགས་གང་སར་མཐོང་རྒྱུ་ཡོད་པ་ནི་ཀེ་དྷེའི་ཧྥའོ་སི་ཋེ་ཞེས་པ་ལས་ཀྱང་རབ་རིབ་ཙམ་
མངོན་པ་སྟེ།
ཨུ་དུམ་ཝ་ར་སྐད་ཅིག་བཞད་པ་དེ།
མཚོན་རྟགས་ཙམ་ལས་མ་འདས་སོ། །
སྲིད་འདིར་བློ་ཁ་མ་གང་བ་དེ།
ཕུན་ཚོགས་དཔལ་དང་ལྡན་འགྱུར་རོ། །
ངག་གི་སྒོ་ནས་མཚོན་པར་དཀའ་དེ།
འདི་རུ་ལེགས་པར་གྲུབ་ཟིན་ཏོ། །
བུད་མེད་ཀྱི་བླ་ཡིས་རང་ཅག་ཇི་སྲིད་དགེ་བའི་ལམ་ལ་འདྲེན། ཞེས་པ་ལྟར་རོ། །
ཧྥ་རཎ་སིའི་རྩོམ་པ་པོའི་ཁྲོད་ནས་ངེད་རང་མོ་ལི་ཨེར་དང་རོད་སིཎ་གཉིས་ལ་དགའ་
ཤོས་ཡིན། བྷལ་ཛྷག་དང་མད་རོད་མཱི་ལ་ཡང་མཚོ་རླུང་ལྡང་ཚེ་སྐྱེ་འགྲོའི་ལུས་ལ་བསིལ་
བདེ་སྦྱིན་འདྲའི་རབ་དྭངས་ཀྱི་ཡོན་ཏན་དང་ལྡན་ལ་མི་སེམས་ལ་སིམ་པ་སྟེར་བར་ནུས་པའི་
བརྩམས་ཆོས་མང་པོ་ཡོད། ཨལ་ཧྥུ་རོད་ཊེ་རྨུ་སད་ནི་དངོས་འབྲེལ་བསམ་ཡུལ་ལས་འདས་
པ་ཞིག་རང་རེད། རྩོམ་རིག་གི་ཐད་ནས་བཤད་ན། ཧྥེག་དྷོར་ཨུད་གྷོ་ལ་ངེད་རང་དགའ་་
པོ་དེ་ཙམ་མེད་མོད། གང་དེའི་སྐྱེས་ཐོབ་ཀྱི་ཤེས་རབ་དང་། རྟོག་པ་རང་ཡན་པའི་རྨད་བྱུང་
ལུགས་ལ་ངེད་ཀྱིས་མོས་གུས་དང་རྗེས་སུ་ཡི་རང་ཧ་ཅང་ཆེན་པོ་ཞུ་བཞིན་ཡོད། ཨུད་གྷོ་དང་།
ཀེ་དྷེ་དང་། ཞི་ལེར་དང་། དེ་བཞིན་རྒྱལ་ཁབ་གཞན་གྱི་རླབས་ཆེན་སྙན་ངག་པ་ཀུན་ནི་རྟག་
བརྟན་གྱི་བརྗོད་བྱ་མངོན་པར་མཛད་མཁན་ཤ་སྟག་རེད་ལ། ཁོང་རྣམས་ཀྱི་བརྩམས་ཆོས་
ཀྱིས་ངེད་རང་བདེན་དགེ་མཛེས་གསུམ་གྱི་ས་ལ་བཀོད་སོང་།
གོང་སྨོས་ཀུན་ནི་ངེད་ཀྱིས་དཔེ་དེབ་ཀྱི་ནང་ནས་མཇལ་བའི་མཛའ་བོ་ཡིན་པ་དེའི་
སྐོར་ཞུ་རྒྱུ་མང་ཐལ་དྲགས་པ་ལྟར་དུ་སྣང་ན་ཡང་། དོན་དུ་ངེད་རང་དགའ་ཤོས་ཡིན་པའི་
རྩོམ་པ་པོ་ཁ་ཤས་ཙམ་ལས་བཤད་མེད། ངེད་ཀྱི་དཔེ་དེབ་བཀླགས་རྒྱ་ཆུང་བ་དེའི་རྐྱེན་གྱིས་
ངེད་ཀྱི་མཛའ་བོ་བསྒྲིགས་རྒྱ་ཡང་ཆུང་ཐལ་དྲགས་འདུག་ཅེས་ལ་ལས་སྨྲ་བར་ཡང་སྲིད་མོད།
དེ་ནི་ཡོངས་སུ་ནོར་བའི་བག་ཆགས་ཤིག་རང་ལགས། རྩོམ་པ་པོ་མང་པོར་ངེད་རང་དགའ་
བའི་ཁྱད་ཆོས་ཧ་ཅང་མང་སྟེ། དཔེར་ན། གར་ལད་ལ (དབྱིན་ཇིའི་མཚན་ཉིད་རིག་པ་
མཁས་ཅན་དང་རྩོམ་པ་པོ) ནི་བློ་གཤོགས་ཆེ་ཞིང་གཡོ་ཟོལ་ལ་སྡང་བ་དང༌། ཝར་ཙེ་ཝར་
ཋེའི་མི་དང་རང་བྱུང་ཁམས་གཉིས་ངོ་བོ་གཅིག་པར་འཛིན་པའི་དགོངས་པ་དང་། དེ་བཞིན་
ཧུ་དྷེའི་ཧང་སངས་དགོས་པའི་གསུང་རྩོམ་ངོ་མཚར་ཅན་དང་། ད་དུང་ཧེ་རེག་གི་ཚིག་སྦྱོར་
སྙན་ལ་དོན་ཟབ་པའི་སྙན་ངག་དག་ལས་མེ་ཏོག་ལུག་མཉེ་དང་ནི་རྒྱ་སེའི་བསུང་ངད་འཐུལ་
བ་བཅས། དེ་དག་ཀུན་ལ་ངེད་རང་དགའ་པོ་ཡོད། ངེད་ཀྱིས་ཝི་དྷིར་གྱི་ཞལ་ཚོར་ལ་ངེད་
གཉིས་དབར་གྱི་མཛའ་སེམས་ཟབ་པས་ན། ཁོང་གི་སྙན་ངག་དང་ཁོང་གི་ཐུགས་སྣང་གཤིན་
ལ་གཞུང་རྒྱུད་དྲང་བའི་ཡོན་ཏན་ལ་ངེད་རང་ཤིན་ཏུ་ནས་དགའ་པོ་ཡོད། ངེད་རང་མར་ཁེ་
དུ་ཝཎ་ལ་དགའ་སྟེ། ཁོང་ལ་མི་དགའ་མཁན་སུ་ཞིག་མཆིས་སམ། ནམ་མཁའི་ལྷ་ཡང་ཁོང་
ལ་མཉེས་ནས་ཁོང་ལ་ཐམས་ཅད་མཁྱེན་པའི་བློ་གྲོས་བསྩལ་ལ། གང་དེ་སྐྱོ་སྣང་རིང་ལུགས་
པར་མི་འགྱུར་བའི་ཆེད་དུ། ཁོང་གི་ཐུགས་ཀྱི་མཁའ་ལ་སླར་ཡང་བརྩེ་དད་གཉིས་ཀྱི་འཇའ་
ཚོན་རི་མོ་རྣམ་པར་བཀྲ་བར་མཛད། སི་གྷོད་ཀྱི་སྲོལ་རྙིང་གི་དྲ་བར་མ་ཚུད་ཅིང་། བློ་སྤོབས་ཆེ་
ལ་གཞུང་རྒྱུད་དྲང་བའི་ཡོན་ཏན་ལ་ངེད་རང་དགའ་པོ་ཡོད་ལ། ལོ་ཝེལ་དང་འདྲ་བའི་རྩོམ་
པ་པོ་ཡོད་དོ་ཅོག་ལ་ངེད་དགའ་སྟེ། ཁོང་རྣམས་ཀྱི་ཐུགས་ཀྱི་རྫིང་ལ་སྤྲོ་སྣང་རིང་ལུགས་
ཀྱི་ཉི་ཟེར་འཕྲོས་ཚེ་ཆུ་རླབས་གཉེར་རིས་ཤིག་ཤིག་གཡོ་བ་དང་། དེ་ཉིད་དགའ་སྤྲོ་དང་ནི་
བྱམས་བརྩེའི་འབྱུང་གནས་ལ་གྱུར་ཅིང་། དེ་ལ་སྐབས་རེར་ཁོང་ཁྲོའི་ཆ་ཡང་ཅུང་ཟད་རེ་
འདྲེས་ཡོད་པ་དང་། སྐབས་རེར་ནི་དེ་ལས་གདུང་སེམས་དང་ཐུགས་རྗེའི་རྦ་རླབས་འཕྱུར་
བར་བྱེད་དོ། །
མདོར་ན་རྩོམ་རིག་ནི་ངེད་ཀྱི་ཕུགས་འདུན་གྱི་དགའ་ཚལ་ཡིན་པ་དང་། དགའ་ཚལ་
དེ་ཡི་ནང་དུ་ཁེ་དབང་ཐམས་ཅད་ངེད་ལ་དབང་བ་ལགས། ངེད་ཀྱི་ལུས་ཁམས་སྟེང་གི་སྐྱོན་
ཆ་ཆེ་ཤོས་དེས་ངེད་དང་དཔེ་རོགས་ཚོའི་བར་ལ་ལྷག་བསམ་དག་པས་བགྲོ་གླེང་བྱ་རྒྱུ་འགོག་
ཐབས་མེད་དེ། ངེད་དང་གཏམ་གླེང་གནང་ཁག་པོ་ཇི་ཙམ་ཡོད་རུང་། ཁོང་རྣམས་ཀྱིས་ནི་
ཁག་མདོག་ཡེ་ནས་མ་མཛད་པར། ངེད་དང་ལྕུག་གླེང་གནང་རྐྱང་རེད། ངེད་ཀྱིས་གང་ལས་
སྦྱངས་པའི་ཡོན་ཏན་དང་གང་དེར་མངའ་བའི་དམིགས་མེད་བརྩེ་བ་དང་ནི་ཐུགས་རྗེ་བླ་ན་
འཕགས་པ་དང་བསྡུར་ན། ངེད་ཀྱིས་ཤེས་པ་ནི་ད་དུང་ཧ་ཅང་ཉུང་ཉུང་རེད།

ལེའུ་ཉེར་གཉིས་པ།
ཕུན་ཚོགས་འདོད་རྒུའི་དཔལ་ལ་ལོངས་སྤྱོད་པ།

རྒྱུ་སྐར་རྒྱལ་པོ་ཐང་ཤིང་གི་ཕག་ནས་མཁའ་ལ་འཕགས་ཏེ། ཁུ་སིམ་
སིམ་ངང་དགུང་དབྱིངས་བརྒལ་ནས་ངེད་ཅག་ལ་འོད་འཚེར་བའི་ལམ་ཞིག་བཏིང་
བའི་ཚུལ་དེ་ངེད་ཀྱིས་མི་རིག་ཀྱང་ཟླ་འོད་ཡོད་པ་ངེད་ཀྱིས་ཚོར་ཐུབ། ངེད་ཀྱིས་
གྲུ་གདན་གྱི་སྟེང་ལ་གན་རྐྱལ་དུ་ཉལ་ཏེ་ལག་པ་ཆུའི་ནང་འཇོག་དུས། ཉིན་མོ་
བཞིན་དུ་གསལ་བར་བྱེད་པའི་ཟླ་འོད་དེ་ངེད་ཀྱིས་མཐོང་བ་འདྲ་བྱེད། སྐབས་
སྐབས་ལ་ཉ་ཆུང་ཕོ་ཚོད་ཅན་ཞིག་གིས་ངེད་ཀྱི་སོར་མོའི་གསེང་ནས་ཤུད་དེ་
བཞུད་པ་དང༌། མེ་ཏོག་ཀུ་མུ་ད་ཞིག་ངོ་ཚའི་ཟོལ་གྱིས་ངེད་ཀྱི་ལག་པར་བརྡར་
ནས་སོང་ཞིང༌། ངེད་ཚོས་གྲུ་གཟིངས་བཏང་སྟེ་གྲུ་ཁའི་ཁུག་སོ་ཆུང་ཆུང་ནས་
ཐོན་དུས། ངེད་ལ་གློ་བུར་དུ་མཐའ་བཞི་ཁོད་ཡངས་པར་གྱུར་ཅིང་། དྲོད་རླངས་
ཚ་ཆིལ་ཆིལ་ཞིག་གིས་ངེད་ཀྱི་མཐའ་ནས་བསྐོར་བའི་ཉམས་སྣང་འཆར།
ངེད་ཀྱི་དགའ་དད་སྣ་མང་ཕུན་སུམ་ཚོགས་པས་ན། ལེའུ་གོང་མར་དཔེ་དེབ་ཀྱི་སྐོར་
རང་གླེང་བ་དེའི་རྐྱེན་གྱིས། ཀློག་མཁན་རྣམས་ཀྱི་ཐུགས་ངོར་དཔེ་དེབ་ནི་ངེད་ཀྱི་དགའ་དད་
འབའ་ཞིག་དེའོ་སྙམ་པའི་དགོངས་པ་མི་འཁྲུངས་པར་ངེད་རང་ལ་ཡིད་ཆེས་ཡོད།
གོང་སྨོས་རྩོམ་ནང་ངེད་རང་ཞིང་གྲོང་དང་ཕྱི་ལ་འགུལ་སྐྱོད་བྱེད་དུ་འགྲོ་རྒྱུར་དགའ་
ཚུལ་ངེད་ཀྱིས་ཐེངས་མང་པོར་གླེང་ཡོད། ངེད་རང་བུ་མོ་ཧ་ཅང་ཆུང་ཆུང་ཞིག་ཡིན་དུས་
ནས། གྲུ་གཏོང་སྟངས་དང་ཆུ་རྐྱལ་རྒྱག་ཤེས་སོང་། དབྱར་ཁར་ངེད་རང་མཱ་ས་ཁྲུ་སད་མངའ་
སྡེའི་རོཎ་སམ་དུ་སྡོད་དུས། མང་ཆེ་བ་གྲུ་སྟེང་དུ་བསྡད་པ་ཡིན་ལ། འཚམས་འདྲིར་ཡོང་
མཁན་མཛའ་བོ་དང་ལྷན་དུ་གྲུ་གཏོང་བར་འགྲོ་རྒྱུར་ངེད་རང་དགའ་ཤོས་ཡིན། ངེད་ཀྱིས་གྲུ་
ཡི་ཁ་ལོ་ཡག་པོར་སྒྱུར་མི་ཐུབ་པས། ངེད་ལ་ཁ་ལོ་སྒྱུར་རོགས་བྱེད་མཁན་གཅིག་གྲུ་མཇུག་ཏུ་
སྡོད་དགོས། འོན་ཏེ་སྐབས་རེར་ཁ་ལོ་སྒྱུར་མཁན་མེད་ཀྱང་ངེད་ཀྱིས་ཆུ་རྩྭ་དང་། ཀུ་མུད་དང་
། དེ་བཞིན་ཆུ་ཁའི་སྡོང་ཕྲན་བཅས་ཀྱི་དྲི་ངད་ལ་བརྟགས་ནས་ཁ་ཕྱོགས་ཁོང་དུ་ཆུད་པར་
བྱས་ཏེ་གྲུ་གཏོང་བ་དེ་ནི་སྣང་བ་ཤིན་ཏུ་སྐྱིད་པ་ཞིག་རེད། ངེད་ཀྱིས་ཀོ་ཐག་གིས་སྐྱ་བ་དེ་
སྒྲོག་ལུང་ལ་བརྟན་པོར་བཏགས་ཤིང་། ཆུ་ཡི་འགོག་ཤུགས་ལས་སྐྱ་བ་གཉིས་རྒྱག་ཤུགས་དོ་
སྙོམས་བྱུང་ཡོད་མེད་དང་། གྲུ་ཆུ་ཡི་གྱེན་ཕྱོགས་སུ་འགྲོ་མིན་ཡང་ཤེས་ཐུབ། ངེད་རང་རླུང
རླབས་དང་འཐབ་རྒྱུར་དགའ་ཞིང་། སྲ་ཞིང་མཁྲེགས་པའི་གྲུ་ཆུང་འདི་ངེད་ཀྱི་འདུན་པ་དང་
སྟོབས་ཤུགས་ཀྱི་བྲན་དུ་བཀོལ་བས། དེ་ཉིད་ཡང་སིར་སིར་ངང་འོད་འཚེར་བའི་རྦ་རླབས་
ཀྱི་སྟེང་ནས་བཞུད་ལ། ཆུ་ཡི་རླབས་ཀྱིས་དེ་ཉིད་ཡམ་ཡོམ་དུ་བར་མེད་གཡོ་བ་དེས་སྐྱེ་བོའི་
ཡིད་ལ་བག་ཕེབས་ཀྱི་ཉམས་སྣང་བཟང་པོ་ཞིག་སྦྱིན་པར་བྱེད།
ངེད་རང་སྤྲོ་གསེང་གཏོང་བྱེད་ཀྱི་གྲུ་ཆུང་གཏོང་རྒྱུར་ཡང་དགའ། གལ་སྲིད་ངེད་ཀྱིས་
མཚན་མོ་ཟླ་འོད་ཀྱི་འོག་ཏུ་གྲུ་ཆུང་གཏོང་རྒྱུར་ཤིན་ཏུ་དགའ་ཞེས་བརྗོད་ན། ཁྱེད་རྣམས་ལ་
གད་མོ་དབང་མེད་དུ་འཆོར་ངེས། རྒྱུ་སྐར་རྒྱལ་པོ་ཐང་ཤིང་གི་ཕག་ནས་མཁའ་ལ་འཕགས་
ཏེ། ཁུ་སིམ་སིམ་ངང་དགུང་དབྱིངས་བརྒལ་ནས་ངེད་ཅག་ལ་འོད་འཚེར་བའི་ལམ་ཞིག་
བཏིང་བའི་ཚུལ་དེ་ངེད་ཀྱིས་མི་རིག་ཀྱང་ཟླ་འོད་ཡོད་པ་ངེད་ཀྱིས་ཚོར་ཐུབ། ངེད་ཀྱིས་གྲུ་
གདན་གྱི་སྟེང་ལ་གན་རྐྱལ་དུ་ཉལ་ཏེ་ལག་པ་ཆུའི་ནང་འཇོག་དུས། ཉིན་མོ་བཞིན་དུ་གསལ་
བར་བྱེད་པའི་ཟླ་འོད་དེ་ངེད་ཀྱིས་མཐོང་བ་འདྲ་བྱེད། སྐབས་སྐབས་ལ་ཉ་ཆུང་ཕོ་ཚོད་ཅན་
ཞིག་གིས་ངེད་ཀྱི་སོར་མོའི་གསེང་ནས་ཤུད་དེ་བཞུད་པ་དང་། མེ་ཏོག་ཀུ་མུ་ད་ཞིག་ངོ་ཚའི་
ཟོལ་གྱིས་ངེད་ཀྱི་ལག་པར་བརྡར་ནས་སོང་ཞིང་། ངེད་ཚོས་གྲུ་གཟིངས་བཏང་སྟེ་གྲུ་ཁའི་ཁུག་
སོ་ཆུང་ཆུང་ནས་ཐོན་དུས། ངེད་ལ་གློ་བུར་དུ་མཐའ་བཞི་ཁོད་ཡངས་པར་གྱུར་ཅིང་། དྲོད་
རླངས་ཚ་ཆིལ་ཆིལ་ཞིག་གིས་ངེད་ཀྱི་མཐའ་ནས་བསྐོར་བའི་ཉམས་སྣང་འཆར། ཉི་མའི་
ཚ་དྲོད་དེ་ལྗོན་ཤིང་གི་རྩེའམ་ཆུ་ཡི་སྟེང་གང་ལས་བྱུང་བ་ངེད་ཀྱིས་ནམ་ཡང་གསལ་པོར་
མི་རྟོགས་ལ། ཐ་ན་གྲོང་ཁྱེར་གྱི་དབུས་སུ་ཡང་ངེད་ལ་ཚོར་སྣང་ཁྱད་མཚར་པོ་དེ་རིགས་
ཡོང་ཞིང་། ཆར་རླུང་དང་བསྡེབས་ཉིན་དང་། མཚན་མོའི་དུས་སུ་ཡང་ངེད་ལ་ཚོར་སྣང་དེ་
རིགས་ཡོང་བ་དེ་ནི་མཆུ་སྒྲོས་དྲོན་མོ་ཞིག་གིས་ངེད་ལ་འོ་བྱེད་པ་དང་འདྲའོ། །
ངེད་རང་གྲུ་ལ་བསྡད་ནས་མཚོ་འགྲུལ་བྱ་རྒྱུར་ཤིན་ཏུ་དགའ། སྤྱི་ལོ1901ལོའི་དབྱར་
ཁར། ངེད་ཚོ་ཎོ་ཝ་སི་ཋི་ཡར་འབྱོར་ནས། རྒྱ་མཚོ་ཆེན་མོའི་མཛེས་ལྗོངས་ལ་ཉམས་སུ་མྱོང་
བའི་སྐལ་བཟང་ཐེངས་དང་པོ་དེ་བྱུང༌། ངེད་ཚོས་ཨེ་ཧྥཎ་ཅི་ལིཎ་གྱི་ཕ་ཡུལ་དུ་ཉིན་ཤས་ལ་
བསྡད་ལ། ལོང་ཧྥེ་ལོ་ཡི་སྙན་ངག་སྐད་གྲགས་ཡོད་པ་འགའ་ཡིས་ཡུལ་འདི་མིང་གྲགས་དེ་
བས་ཆེ་བར་བྱས། སྲས་མོ་སཱ་ལི་ཧྥཎ་ལགས་དང་ངེད་ཀྱིས་སླར་ཡང་ཧཱ་ལི་ཧྥག་སིར་ཕྱིན་ནས།
ལོ་དེའི་དབྱར་ཁ་མང་ཆེ་བ་དེ་གར་བསྡད། ངེད་ཚོས་དགའ་ཚལ་ལ་སླེབས་པ་བཞིན་དུ་མཚོ་
ཁ་དེ་རུ་རྩེད་འཇོར་བློ་ཡིད་ཚིམས་པས་རོལ་བ་དང་། ངེད་ཚོས་གྲུ་ལ་བསྡད་ནས་བྷད་ཧྥོར་
དྷེ་བྷད་སི་ཎ་དང༌། རྨེག་ཎབ་གླིང་ཕྲན་དང༌། ཡོར་ཁ་རོད་དྷབ་ཋེ་དང་། དེ་བཞིན་ཎོར་སི་
ཝེ་སི་ཋེ་ཨམ་དང་བཅས་པར་བསྐྱོད་པ་དེ་ནི་ངོ་མཚར་ཤིན་ཏུ་ཆེ་བ་ཞིག་རང་ངོ་། །གཏོས་ཆེ་
བའི་དམག་གྲུ་དེ་ཚོ་མཚན་མོར་མཚོ་ཁུག་ཏུ་ཁུ་སིམ་མེར་ཚུགས་སྡོད་བྱས་ཡོད་པ་དང་། ངེད་ཚོས་
སོས་དལ་བག་ཕེབས་ངང་དམག་གྲུའི་འཁྲིས་ནས་གྲུ་བཏང་སྟེ་ཕྱིན་པ་དེ་ནི་ཅི་འདྲའི་ཉམས་
དགའ་སྤྲོ་སྣང་གཉིས་དང་ལྡན་པ་ཞིག་རེད་ཨང་། སྐྱེ་བོའི་ཡིད་ལ་སིམ་པ་སྟེར་བའི་སྣང་ཚུལ་
དེ་ནི་ངེད་ཀྱིས་ནམ་ཡང་བརྗེད་ཐབས་མེད།
ཉིན་ཞིག་གནས་ཚུལ་ཧང་སངས་དགོས་པ་ཞིག་ཐོན་པ་སྟེ། ཎོར་སི་ཝེ་སི་ཋེ་ཨམ་དུ་
གྲུ་གཏོང་བའི་འགྲན་སྡུར་ཞིག་བྱས་པ་དེར་ཞུགས་པར་དམག་གྲུ་སོ་སོ་ནས་གྲུ་ཆུང་བཏང་བ་
རེད། མི་མང་གཡོར་གྲུར་བསྡད་དེ་འགྲན་སྡུར་ལ་ལྟད་མོ་བལྟ་བར་ཡོང་བའི་ཁྲོད་དུ་ངེད་
ཚོའི་གཡོར་གྲུ་ཡང་ཡོད། མཚོ་ངོས་སུ་རླུང་རླབས་མེད་ཅིང་། གཡོར་གྲུ་བརྒྱ་ཁར་ལོང་བས་
གཡོ་འགུལ་ཤིག་ཤིག་ངང་ཕར་བགྲོད་ཚུར་བགྲོད་བྱེད་ལ། འགྲན་བསྡུར་གྲུབ་རྗེས་ཚང་མ་
རང་རང་གི་གནས་ལ་ལོག་སོང་། གློ་བུར་དུ་ཐག་རིང་ནས་སྤྲིན་ནག་ཆེན་པོ་ཞིག་འཁྲིགས་
ཡོང་བ་དང་། དེ་འཕྲལ་སྤྲིན་ནག་ཇེ་མང་དང་ཇེ་མཐུག་ཏུ་སོང་མཐར་ནམ་མཁའ་ཡོངས་
སུ་བསྒྲིབས་ཤིང་། སྐད་ཅིག་ཡུན་ལ་རླུང་ཆེན་ལྡང་ནས་མཚོ་རླབས་ལང་ལོང་དུ་འཕྱུར།
ངེད་ཚོའི་གྲུ་ཆུང་གིས་རླུང་རླབས་ཆེན་པོར་སྐྲག་སྣང་སྤུ་ཙམ་ཡང་མེད་པར། གཡོར་རས་
ལེགས་པར་བརྐྱངས་ཤིང་ཐག་པས་དམ་པོར་བསྡམས་པས་རླུང་གིས་འཁྱེར་བ་ལྟ་བུའི་ཉམས་
སྣང་འཆར་ལ། གྲུ་ཆུང་ཡུད་ཙམ་རྦ་རླབས་ཆེན་པོའི་ཀློང་དུ་སྐོར་བ་བྱེད་པ་དང་། ཡུད་ཙམ་
རླབས་ཀྱི་རྩེ་མོར་འཕངས་རྗེས་སླར་ཡང་མར་ལ་ལྷུང་། ལྷགས་རླུང་གིས་ཁྲོས་པའི་ང་རོ་དྲག་ཏུ་
སྒྲོག་པ་དང་། གཡོར་རས་ཀྱིས་ཀྱང་འཚེར་སྒྲ་དྲག་ཏུ་སྒྲོག་པར་བྱེད། ངེད་ཚོས་གཡོར་རས་
ཨ་མ་བསྒྲིལ་ནས་མདུན་ནས་ལྡང་བའི་ལྷགས་རླུང་དང་དམར་འཛིང་དྲག་ཏུ་བྱས་ཤིང་། ལྷགས་
རླུང་གིས་སྨྱོ་ཧམ་ཆེན་པོས་ངེད་ཚོ་ཕར་འཕུད་ཚུར་འཕུད་བྱས་ལ། ངེད་ཚོར་ཉེན་མཆོང་
གི་སྙིང་སྟོབས་ལྡན་པར་མ་ཟད། གཉན་དཔོན་ལགས་ཀྱིས་གཡོ་བ་མེད་པའི་ཕྱག་ཟུང་དང་
མཚོ་རྒྱུས་ཆེ་བའི་སྤྱན་ཟུང་ལ་བརྟེན་ནས་རླུང་རླབས་ཆེན་པོ་གྲངས་ལས་འདས་པ་བརྒལ་
མྱོང་ཡོད་སྟབས། ཁོང་གིས་ངེད་ཚོ་ཉེན་ཁ་ལས་སྒྲོལ་ཐུབ་རྒྱུ་ཡིན་པར་ཡིད་ཆེས་ཡོད་པས་ན།
ངེད་ཚོའི་སྙིང་ཁོང་ལུ་གུ་ལྡིང་ལྡིང་དུ་འཕར་བ་དང་། ལག་ངར་འཁྲུག་འཁྲུག་ཏུ་འདར་བ་དེ་
ནི་ཛ་དྲག་ཤིན་ཏུ་ཆེ་བའི་རྐྱེན་གྱིས་ཡིན་པ་ལས་འཇིགས་པའི་དབང་གིས་ནི་མ་ཡིན་ནོ། །གྲུ་
ཁ་ནས་དམག་གྲུ་ཆེན་པོ་གཅིག་དང་སྒྱོགས་གྲུ་ཆུང་ཆུང་ཁ་ཤས་ངེད་ཚོའི་གཡོར་གྲུའི་འཁྲིས་
སུ་བཅར་ཡོང་དུས། ངེད་ཚོར་གུས་འདུད་ཞུས་ཤིང་། གྲུ་པ་རྣམས་ཀྱིས་དགའ་འབོད་བྱས།
དེ་ནི་དྲག་ཆར་རླུང་འཚུབ་འདི་འདྲའི་ཁྲོད་དུ་ཉེན་ཁར་མ་འཛེམས་པར་མཚོ་ཐོག་ཏུ་སྐྱོད་
ཕོད་མཁན་ངེད་ཚོའི་གཡོར་གྲུ་ཆུང་ཆུང་གི་གཉན་དཔོན་ལགས་ཙམ་ཡིན་པས་ན། ཁོང་
ལ་བསྟོད་པ་བྱས་པ་ཞིག་གོ །མཐའ་མར་ངེད་ཚོའི་གཡོར་གྲུ་གྲུ་ཁར་སླེབས་དུས། ཚང་མ་
བཀྲེས་ཤིང་འཁྱག་ལ་ངལ་བས་དུབ་ཐག་ཆོད་ནས་གདའ།
ན་ནིང་གི་དབྱར་ཁར་ངེད་རང་རི་མོ་མཁས་པའི་པིར་གྱིས་བྲིས་འདྲའི་གྲོང་ཚོ་ཁུ་སིམ་
པོ་ཞིག་ཏུ་བསྡད་པ་ཡིན་ལ། དེ་ནི་དབྱིན་གྷེ་ལཎ་ཊེ་གསར་མའི་གྲོང་ཚོ་སྐྱིད་ཤོས་ཀྱི་གྲས་
ཤིག་རེད། མཱ་ས་ཁྲུ་སད་མངའ་སྡེའི་རོཎ་སམ་དང་ངེད་ཀྱི་བར་ལ་ལས་འབྲེལ་ཤིན་ཏུ་ནས་
ཟབ་སྟེ། ངེད་ཀྱི་དགའ་སྤྲོ་དང་སྐྱོ་སྣང་ཐམས་ཅད་ས་ཆ་དེ་དང་འབྲེལ་ནས་ཡོད། རྒྱལ་པོ་
ཧྥེ་ལེབ་རྫིང་བུའི་འཁྲིས་ཀྱི་གཞིས་ཀ་དམར་པོ་དེ་ནི་སྐུ་ཞབས J• E ཆེམ་བྷར་ལིཎ་ལགས་ཀྱི་
གཟིམ་ཤག་ཡིན་པ་དེ་ལོ་མང་པོར་ངེད་ཀྱི་ཁྱིམ་ལ་གྱུར་ཅིང་། འདི་གའི་སྙིང་གྲོགས་མང་པོས་
ངེད་རང་དྲིན་གྱིས་བསྐྱངས་ཚུལ་དང་། ངེད་ཚོ་དགའ་སྤྲོའི་ངང་མཉམ་དུ་བཤིབ་པ་དེ་ཚོ་
དྲན་དུས། ངེད་ཀྱིས་བཀའ་དྲིན་ཁོ་ན་བསམ་བཞིན་ཡོད། ཁོང་རྣམས་ཀྱི་ཁྱིམ་གྱི་ཕྲུ་གུ་ཚོ་
ངེད་ཀྱི་སེམས་མཐུན་རོགས་ལོར་གྱུར་པ་དེས་ངེད་ལ་རོགས་ཕན་ཧ་ཅང་ཆེན་པོ་བྱུང་། ངེད་
ཚོས་རྩེད་འཇོར་རོལ་བ་དང་། ནགས་ཀྱི་ཁྲོད་དུ་འཆམ་འཆམ་བྱེད་པ་དང་། ཆུ་རྩེད་རྩེ་བ་
བཅས་ཚང་མ་མཉམ་དུ་བྱས་ཤིང་། ཕྲུ་གུ་ན་ཕྲ་བ་ཁ་ཤས་ཀྱིས་རྟག་པར་ངེད་ཀྱི་མཐའ་ནས་
བསྐོར་ཏེ་འདྲ་མི་འདྲ་ལུང་པ་གང་ཤོད་པར་བྱེད་ལ། ངེད་ཀྱིས་ཀྱང་ཁོང་ཚོར་ལྷ་འདྲེ་དང་།
དཔའ་རྒོད་དང་། དོམ་གཡོ་སྒྱུ་ཅན་དང་བཅས་པའི་སྒྲུང་བཤད་པ་དེ་ཀུན་ཕྱིར་དྲན་བྱེད་དུས་
ད་ལྟའི་ཆར་ཡང་སྣང་བ་སྐྱིད་པོ་ཟད་མི་ཤེས་པ་ཞིག་མཆིས་སོ། །སྐུ་ཞབས་ཆེམ་བྷར་ལིཎ་
ལགས་ཀྱིས་ངེད་ལ་ད་དུང་ལྗོན་ཤིང་དང་རི་སྐྱེས་མེ་ཏོག་དེ་ཚོའི་གསང་བ་རྩད་ཞིབ་བྱེད་པར་
ཁྲིད་སྟོན་གནང་བ་དང་། རྗེས་སུ་ཐ་ན་ངེད་ཀྱིས་རིག་པ་ཐོལ་སྐྱེས་ལ་བརྟེན་ནས་ཤིང་མོན་
ཆ་རའི་སྦུབ་ཏུ་གཤེར་ཁུ་རྒྱུ་བའི་སྒྲ་ཡང་ཐོས་ཤིང་། ཤིང་ལོའི་སྟེང་དུ་ཉི་འོད་འཚེར་བ་ཡང་
རིག་སོང་། དེ་ལ།
རྩ་བ་ས་འོག་མུན་ཁུང་དུ་སྦས་ཀྱང་། །
ཤིང་རྩེའི་སྤྲོ་དགར་མཉམ་དུ་ལོངས་སུ་སྤྱོད། །
ཉི་འོད་ཁྱབ་པའི་སྔོ་བསངས་ནམ་མཁའ་དེར། །
བྱེའུས་གཤོག་རྩལ་ངོམས་ཚུལ་ཀུན་ཏུ་རྟོག །
རང་བྱུང་ཁམས་དང་ང་སེམས་ངོ་འཕྲོད་པས། །
མ་མཐོང་དངོས་པོ་ངེད་ཀྱིས་རྟོགས་འདི་མཚར། ། ཞེས་ཀྱང་སྨྲའོ། །
ངེད་ཀྱིས་བསམས་ན། རང་རེ་ཀུན་ལ་གདོད་མའི་དུས་ནས་བརྒྱུད་པའི་བག་ཆགས་དང་
བརྩེ་དུང་རྟོགས་པར་ནུས་པའི་རིག་སྟོབས་རེ་ཡོད་པར་མ་ཟད་དེ་དག་དང་ལེན་བྱེད་ཀྱང་ཐུབ།
མི་ངོ་རེ་བཞིན་གྱི་རྟོག་པ་འོག་འགྱུའི་ནང་དུ་གདོད་མའི་དུས་ཀྱི་ས་གཞི་ཆེན་མོ་ལྗང་ཐིང་
ཐིང་དང༌། རྒྱུགས་ཆུ་ཤང་ཤང་གི་དྲན་ཤེས་ཤིག་ཚགས་ཉར་བྱས་ཡོད་ཅིང་། འོན་པ་དང་ལོང་
བ་ཡིན་ན་ཡང་། དེ་ཚོས་ཕ་མེས་ཀྱི་ས་ནས་རྒྱུད་འཛིན་བྱས་པའི་བློ་གྲོས་དེ་རིགས་སུས་ཀྱང་
འཕྲོག་ཐབས་མེད་ལ། དེ་ཚོས་རྒྱུད་འཛིན་བྱས་པའི་རིག་སྟོབས་དེ་ནི་མིག་ཤེས་དང་། རྣ་ཤེས་
དང་། རེག་ཤེས་བཅས་གཞི་གཅིག་ཏུ་བསྡུས་པའི་རིག་ཤེས་ཤིག་གམ། ཚོར་ཤེས་ཨང་དྲུག་
པ་ཞིག་རེད།
རོཎ་སམ་ན་ངེད་ལ་མཛའ་བོ་ཤིན་ཏུ་མང་བའི་ཁྲོད་དུ་ཧ་ཅང་བརྗིད་ཆགས་ཉམས་
དགའི་ཤིང་མོན་ཆ་རའི་སྡོང་པོ་ཞིག་ཀྱང་ཡོད་པ་དེ་ནི་ངེད་ཀྱི་སྤོབས་སེམས་མཚོན་བྱེད་ཡིན་
པས། མཛའ་བོ་སུ་ཞིག་འཚམས་འདྲིར་བྱོན་ན་ཡང་། ངེད་ཀྱིས་ཁོང་རྣམས་ལྗོན་པའི་དབང་
པོ་དེ་ཡི་ཉམས་བཟང་ལ་གཟིགས་པར་འཁྲིད་ཀྱི་ཡོད། ཤིང་སྡོང་དེ་རྒྱལ་པོ་ཧྥེ་ལེབ་རྫིང་བུའི་
གཡང་གཟར་ཆེ་བའི་ཁ་ཟེ་ན་འགྱིང་ངེར་གནས་ཤིང་། ཤིང་ལ་རྒྱུས་མངའ་ཆེ་བའི་མཁས་པ་
ཚོས་དེ་ལ་ལོ་ངོ་བརྒྱད་བརྒྱ་ནས་ཆིག་སྟོང་བར་གྱི་ལོ་རྒྱུས་ལྡན་ཡོད་ཅེས་གསུང་བར་གདའ་
ལ། ཧིཎ་དྷི་ཨཎ་པའི་མངའ་མཛད་རྒྱལ་པོ་ཧྥེ་ལེབ་ཤིང་སྡོང་འདི་ཡི་དྲུང་དུ་སྐུ་གཤེགས་པར་
གྲགས།
ངེད་ལ་ད་དུང་ཤིང་གི་མཛའ་བོ་གཞན་ཞིག་ཡོད་པ་དེ་ཤིང་མོན་ཆ་རའི་སྡོང་རྒན་དེ་
ལས་ཞི་ཞིང་འཇམ་ལ་སྙིང་ཉེ་བར་སྣང་ཞིང་། དེ་ནི་གཞིས་ཀ་དམར་པོའི་སྒོ་རའི་ནང་སྐྱེས་
པའི་བྱང་ཆུབ་ལྗོན་ཤིང་དེ་རེད། ཉིན་ཞིག་གི་ཕྱི་དྲོར། གློག་དམར་འཁྱུག་ཅིང་འབྲུག་སྟོང་
ལྡིར་ལ་ཆར་རླུང་འཚུབ་པ་དང་། རྒྱབ་ཀྱི་གྱང་ཡོད་སར་འུར་སྒྲ་ཧ་ཅང་ཆེན་པོ་ཞིག་བྱུང་བ་
ངེད་ཀྱིས་ཚོར་བས། བྱང་ཆུབ་ལྗོན་ཤིང་དེ་འགྱེལ་བ་ངེད་ལ་གཞན་གྱིས་མ་བཤད་གོང་ནས་
ངེད་ཀྱིས་ལམ་སེང་ཤེས་སོང་། ངེད་ཚོ་དཔའ་བོའི་ཤིང་སྡོང་དེ་ལ་ལྟ་བར་ཕྱིན་པས། ཤིང་
སྡོང་དེས་དྲག་ཆར་རླུང་འཚུབ་མང་པོ་དེ་འདྲའི་ཚོད་བགམ་ཐེག་རུང་ད་ཆ་འགྱེལ་ནས་ཡོད་
པ་དང་། དེ་ཡིས་དམར་འཛིང་དྲག་པོ་བྱས་ཀྱང་མཐའ་མར་འགྱེལ་བའི་ཚུལ་དེ་མཐོང་དུས་
དངོས་འབྲེལ་སེམས་སྡུག་བཟོད་གླགས་དང་བྲལ།
ད་ནི་དངོས་དོན་འཆད་པ་ལ་འཇུག་སྟེ། ངེད་ཀྱིས་གཙོ་བོར་ན་ནིང་དབྱར་ཁའི་འཚོ་
བའི་སྐོར་བརྗོད་པར་བྱའོ། །དེ་ཡང་སློབ་གྲྭའི་ཡིག་རྒྱུགས་མཇུག་བསྒྲིལ་ས་མ་ཐག་ཏུ་ངེད་
དང་སྲས་མོ་སཱ་ལི་ཧྥཎ་ལགས་ཀྱིས་ལམ་སེང་རོཎ་སམ་ཟེར་བའི་ས་ཆ་ཁུ་སིམ་པོ་འདིར་ཡོང་
བ་ཡིན། རོཎ་སམ་ལ་སྐད་གྲགས་ཤིན་ཏུ་ཆེ་བའི་མཚེའུ་གསུམ་ཡོད་པ་དང་། ངེད་ཚོའི་སྤྲོ་
ཁང་ཆུང་ཆུང་དེ་ཡང་མཚེའུ་གཅིག་གི་ཁ་ན་ཡོད། དེ་རུ་ངེད་ཚོ་ཉིན་མོའི་དྭངས་གསལ་
དཔལ་ལ་ཡུན་རིང་ཅི་དགར་ལོངས་སུ་སྤྱོད་རྒྱུ་བྱུང་བས་ན། ལས་ཀ་དང་། སློབ་གྲྭ་ཆེན་མོ་
དང་། གྲོང་ཁྱེར་གྱི་འུར་ཟིང་དང་བཅས་པ་དེ་ཀུན་ལྟག་རྒྱབ་ཏུ་བོར་བ་ཡིན། འོན་ཏེ་ངེད་
ཚོས་སྔར་བཞིན་དམག་འཁྲུག་དང་། མནའ་ཞུགས་དང་། སྤྱི་ཚོགས་ཀྱི་གདོང་ཐུག་བཅས་
དང་། ཐག་རིང་གི་ཞི་བདེ་རྒྱ་མཚོ་ཆེན་མོར་བྱུང་བའི་མ་རྩ་ཅན་དང་ངལ་རྩོལ་བཟོ་པའི་
བར་གྱི་དོན་མེད་འཐབ་རྩོད་སོགས་འཛམ་བུའི་གླིང་དུ་གནས་ཚུལ་ཐོན་ནོ་ཅོག་གི་སྐོར་ཡང་
མ་ཉན་ཐབས་མེད་རེད། ངེད་ཚོའི་མི་ཡུལ་གྱི་དགའ་ཚལ་འདི་ཡི་ཕྱི་རོལ་དུ། མི་རྣམས་ཀྱིས་
ཟིང་ཟིང་ལོང་ལོང་ངང་ལ་ཉིན་གང་བྲེལ་འཚུབ་ཁོ་ནས་མི་ཚེ་སྟོང་ཟད་གཏོང་བ་ལས། སྣང་
བ་སྐྱིད་པའི་བག་ཕེབས་དཔལ་ལ་རོལ་མི་ཤེས། འོན་ཏེ་མི་རྟག་པའི་རང་བཞིན་ཅན་གྱི་ཐ་
མལ་པའི་བྱ་བ་དེ་རིགས་ལ་ངེད་ཚོས་སྣང་འཇོག་དེ་ཙམ་བྱེད་ཀྱི་མེད། དེ་བས་མཚེའུའི་
ཆབ་དང་། ལྗོན་ཤིང་དང་། ལུག་མིག་མེ་ཏོག་བཞད་ལ་ཁད་ཀྱིས་ཕྱོགས་ཀུན་ཁྱབ་པའི་རི་
ཀླུང་ཡངས་མོ་དང་། དྲི་ངད་ཞིམ་པོས་སྐྱེ་རྒུའི་ཡིད་ཁམས་ཀྱང་དྭངས་པར་བྱེད་པའི་རྩྭ་ཐང་
བཅས་ནི་གཏན་དུ་གནས་པ་ཞིག་རེད།
སྐྱེ་བོ་མང་པོས་སྐྱེ་རྒུའི་ཚོར་སྣང་ཚང་མ་མིག་དང་རྣ་བ་ལས་བྱུང་བར་ངོས་འཛིན་ཅིང་། གྲོང་
གསེབ་ཀྱི་ལམ་ཆུང་ལ་ལམ་ངོས་རྩིག་བཟོ་བྱས་མེད་པ་ཙམ་ལས། དེ་དང་གྲོང་ཁྱེར་གྱི་
ཁྲོམ་ལམ་བར་ལ་ཁྱད་པར་ཅི་ཡང་མེད་པས་ན། གྲོང་ཁྱེར་གྱི་ཁྲོམ་ལམ་དུ་འགྲོ་བ་ཡིན་
དང་། ཡང་ན་གྲོང་གསེབ་ཀྱི་ལམ་ཆུང་སྟེང་ནས་འགྲོ་བ་གང་ཡིན་ངེད་ཀྱིས་དབྱེ་འབྱེད་
ནུས་པ་དེའི་ཐད་ཁོང་རྣམས་ཧང་སངས་ཐག་ཆོད་སོང༌། གྲོང་ཁྱེར་གྱི་འུར་སྒྲ་ཐིང་ཐིང་དེས་
ངེད་ཀྱི་ངོ་གདོང་གི་དབང་རྩ་དཀྲུགས་པ་དང་། ལམ་གྱི་སྟེང་དུ་ངེད་ཀྱི་མིག་གིས་མི་རིག་
པའི་འགྲུལ་པའི་གོམ་མཚམས་ཆད་རྒྱུ་མེད་པ་ལ་ཡང་ངེད་ཀྱིས་ཚོར་ཐུབ་ཅིང་། ཞི་མཐུན་
མིན་པའི་སྐད་ལོག་འུར་ལོག་གིས་ངེད་ཀྱི་སེམས་རྒྱུད་རབ་ཏུ་དཀྲུགས་ལ། ཁྲོམ་ལམ་དུ་མགོ་
གཡེངས་བག་གཡེངས་བྱས་མི་ཉན་པའི་ལོང་བ་ངེད་ལྟ་བུའི་ངོས་ནས་བཤད་ན། ལྗིད་ཐེག་
རླངས་འཁོར་གྱིས་སྲ་ཞིང་མཁྲེགས་པའི་ལམ་ངོས་བཙིར་བའི་འུར་སྒྲ་དང་། འཕྲུལ་ཆས་ཀྱི་
ལྡིར་སྒྲ་སྣ་གཅིག་མ་དེ་ཀུན་དེ་བས་བཟོད་གླགས་དང་བྲལ།
འོན་ཏེ་རང་རེས་གྲོང་གསེབ་ཏུ་མཐོང་བ་ཀུན་ནི་རང་བྱུང་ཁམས་ཀྱི་རྨད་བྱུང་མཛད་
རྗེས་ཡིན་ཅིང་། དེ་གར་གྲོང་ཁྱེར་ནང་གི་ཟིང་ཟིང་ལོང་ལོང་དང་འཚོ་གནས་ཀྱི་ཆེད་དུ་
གདུག་རྩུབ་ཆེ་བའི་འཐབ་རྩོད་བླ་ཆད་ཧོན་འཐོར་དགོས་པ་དེ་འདྲ་བྱེད་དགོས་མེད། དེ་ཡང་
གྲོང་ཁྱེར་གྱི་ཁྲོམ་ལམ་ཛོར་ཞིང་གུ་དོག་པ་དེ་ཚོར་ངེད་ཀྱིས་ཐེངས་མང་འགྲོ་མྱོང་ལ། དེ་གར་
སྡོད་མཁན་ཚང་མ་དབུལ་ཕོངས་རེད། རྒྱུ་དབང་གཉིས་ལྡན་དེ་ཚོས་ནི་བ་གམ་ཅན་གྱི་ཁང་
བཟང་ནང་དུ་བག་ཕེབས་བདེ་བར་རོལ་བཞིན་མཆིས་ལ། དེ་ཚོའི་གཟུགས་གཞི་བདེ་ཞིང་
ཐང་ལ་བྱད་བཞིན་མཛེས་པ་དང་། མི་གཞན་ཁག་ཅིག་ནི་ཉི་འོད་མཐོང་རྒྱུ་མེད་པའི་ཁང་
པ་ནག་ཁུང་དེ་ཚོའི་ནང་དུ་སྡོད་དགོས་ཤིང་། དེ་ཚོའི་ལུས་པོ་སྐམ་ཞིང་རིད་ལ་ཟོ་མདོག་
ཉེས། དོན་དེ་དྲན་རིམ་བཞིན་དུ་ཁོང་ཁྲོའི་མེ་ལྕེ་མི་འབར་བ་ཅི་ལ་སྲིད། སྲང་ལམ་ཆུང་
ངུ་ཛོར་པོ་དེ་ཚོའི་ནང་དུ་ཕྲུ་གུས་ཁེངས་པ་དེ་དག་ནི་གོས་ཀྱིས་ལུས་པོ་མི་ཁེབས་ལ། ཟས་
ཀྱིས་ལྟོ་བ་མི་རྒྱགས་ཤིང་། ཁྱོད་ཀྱིས་ཁོ་ཚོར་མཛའ་སེམས་མཚོན་པའི་ལག་པ་བརྐྱངས་ན་
ཡང་། ཁོ་ཚོར་ཉེས་རྡུང་གཏོང་བ་མིན་ནམ་སྙམ་ནས་སྐྲག་ཐག་ཆོད་དེ་བྲོས་འགྲོ། ཚེ་སྲོག་
ཆུང་ཆུང་ཡ་ང་རྒྱུ་དེ་ཚོ་རྟག་པར་ངེད་ཀྱི་ཡིད་ལ་ཝལ་ལེར་འཆར་བ་དེས་ངེད་ལ་སྡུག་བསྔལ་
ཚད་མེད་སྦྱིན་བཞིན་གདའ། ད་དུང་སྐྱེས་པ་དང་བུད་མེད་འགའ་ཡང་འཁུམས་ནས་བསྡད་
དེ་མི་ཡི་ཟོ་མདོག་ཡོངས་སུ་ཤོར་ཟིན་འདུག ངེད་ཀྱིས་ཁོ་ཚོའི་ལག་པར་འཆང་མྱོང་ལ། ཁོ་
ཚོའི་ལག་པ་རྩུབ་ཤས་ཆེ་བ་དེ་དག་ལས། ཁོ་ཚོས་སྡེ་གཟར་དང་། ཕམ་ཉེས་དང་། ཡིད་
ཆད་བཅས་རྫོགས་རྒྱུ་མེད་པ་ཁོ་ནའི་ཁྲོད་དུ་འཚོ་ཐབས་བྱེད་དགོས་པ་ཤེས་སོང་། ཁོ་ཚོས་
འབད་འབུངས་དེ་འདྲ་བྱས་ན་ཡང་། གོ་སྐབས་བཟང་པོ་འཐོབ་པའི་དུས་ནི་དེ་ལྟར་ཉུང་
ཞིང་དཀོན། དཀོན་མཆོག་གིས་འགྲོ་བ་ཀུན་ལ་གླ་རིན་མི་དགོས་པར་ཉི་འོད་དང་མཁའ་
རླུང་བསྩལ་ཡོད་ཅེས་མི་རྣམས་ཀྱིས་རྒྱུན་དུ་སྨྲ་བ་དེ་འདྲ་ངོ་མ་ཨེ་ཡིན་ནམ། གྲོང་ཁྱེར་གྱི་
སྲང་ལམ་ཆུང་ཆུང་ཛོར་པོ་དེ་ཚོར་མཁའ་རླུང་རྙོག་ནས་ཉི་འོད་མཐོང་རྒྱུ་མེད། ཨ་ཧོ་འཇིག་
རྟེན་པ་ཁྱོད་ཚོས་ནི་རང་གི་སྤུན་ཟླ་སེམས་ལ་མ་བཞག་པར། དེ་ལས་ལྡོག་སྟེ་ཁོ་ཚོར་མནར་
གཅོད་བཏང་། དཀོན་མཆོག་གིས་བདག་ལ་བྷོ་རུ་ཊི་བསྩལ་བར་མཛོད་ཅེས་ཁྱོད་ཚོས་ཟས་
ཐུན་སོ་སོར་གསོལ་བ་འདེབས་དུས། ཁྱོད་ཚོའི་སྤུན་ཟླ་ཚོ་ལ་གོ་རེ་ཟ་རྒྱུ་མེད། ཨ་ཧོ། སྐྱེ
བོ་དེ་ཚོས་བརྗིད་ཆགས་འོད་སྟོང་འབར་ཞིང་། ཅ་ཅོ་འུར་ཟིང་དང་ནི་བག་མེད་ལོངས་སྤྱོད་
ཆེ་བའི་གྲོང་ཁྱེར་གྱི་འཚོ་བ་རྒྱབ་ཏུ་བསྐྱུར་ནས། ནགས་ཚལ་དང་ཞིང་ཐང་དུ་ཕྱིར་ལོག་
སྟེ། བབ་ཆགས་ཟོལ་མེད་ཀྱི་འཚོ་བར་ཡང་བསྐྱར་མི་རོལ་བ་ཅི་ཡིན་ནམ། དེ་འདྲ་བྱས་ན་
ཕྲུ་གུ་ཚོ་ཡང་མདའ་ལྟར་དྲང་བའི་ཤིང་གསར་བཞིན་དུ་བདེ་ཐང་ངང་ལ་འཚར་ལོངས་ཡོང་
བར་འགྱུར་ལ། དེ་ཚོའི་བསམ་བློ་ཡང་ལམ་ཟུར་གྱི་རི་སྐྱེས་མེ་ཏོག་བཞིན་དུ་བསུང་ངད་ལྡན་
ལ་རྣམ་པར་དག་པར་འགྱུར་རོ། །དེ་དག་ཀུན་ནི་ངེད་ཀྱིས་གྲོང་ཁྱེར་གྱི་ནང་དུ་ལས་ཀ་ལོ་
གཅིག་བྱས་རྗེས། གྲོང་གསེབ་ལ་ལོག་དུས་འགོག་མེད་དུ་འཆར་བའི་བསམ་ཚུལ་ལགས།
ད་ལྟ་ངེད་རང་སླར་ཡང་འབོལ་ཞིང་སོབ་པའི་ས་གཞིའི་སྟེང་ནས་འགྲོ་བཞིན་ཡོད།
ངེད་ཀྱིས་ཡང་བསྐྱར་རྩྭ་སྔོ་ཐིང་ཐིང་གི་ལམ་ཆུང་བརྒྱུད་དེ་གྲོ་མའི་ལོ་མ་རྫོབ་རྫོབ་སྐྱེས་པའི་
ཕུ་ཆུའི་ཁ་ལ་ཕྱིན་ནས། ཤང་ཤང་རྒྱུ་བའི་ཆུ་ཕྲན་གྱི་ནང་དུ་ལག་པ་བརྐྱངས་པ་ཡིན། ངེད་
ཀྱིས་སླར་ཡང་བྲག་རི་ཞིག་བརྒལ་ཏེ། སྤྲོ་བ་འབུམ་གྱིས་རབ་ཏུ་མྱོས་འདྲའི་སྔོ་ལྗང་ཞིང་ཐང་
ཁོད་མི་སྙོམས་པའི་སྟེང་ལ་བཤར་བ་ཡིན།
འཆམ་འཆམ་ལ་འགྲོ་རྒྱུ་ཕུད། ངེད་རང་ད་དུང་ཉིས་བཞོན་བརྒྱབ་ཆོག་པའི་རྐང་འཁོར་
བཏང་ནས་སྐོར་འཆམ་ལ་འགྲོ་རྒྱུར་དགའ། ལྷགས་བསིལ་གདོང་ལ་ལྡང་བ་དང་། ལྕགས་
རྟས་འཕུར་སྐྱོད་བྱེད་དུས་ཤིན་ཏུ་ཡི་གར་འོང་ལ། སྐོར་འཆམ་མྱུར་པོ་དེ་འདྲ་བྱེད་དུས་བློ་
བག་ཕེབས་ཤིང་ཤེད་ཤུགས་ལས་སྐྱེད་པའི་སྤྲོ་སྣང་ཞིག་ཀྱང་འཆར་བ་དེ་ནི་དངོས་གནས་
ཉམས་དགའ་བ་ཞིག་རེད།
ངེད་ཀྱིས་འཆམ་འཆམ་དང་། རྟ་ཞོན་པའམ། གྲུ་གཏོང་བ་སོགས་ཅི་བྱེད་རུང་རོགས་
ཟླར་ཁྱི་འཁྲིད་ཅི་ཐུབ་བྱེད་ཀྱིན་ཡོད། ངེད་ལ་ཁྱི་གྲོགས་མང་པོ་ཡོད་པའི་གྲས་སུ་གཟུགས་
དཔངས་མཐོ་བའི་མཱ་སི་དིབ་ཁྱི་དང་། མིག་མདངས་འཇམ་པའི་སི་ཕད་ཎེལ་ཁྱི་དང་། སྡོང་
དུམ་ལྟ་བུའི་སད་ཋེར་ཁྱི་དང་། དེ་བཞིན་ལྷག་བསམ་དག་ཅིང་ཁ་ལ་ཉན་པའི་ཐེད་རུད་ཨེར་
ཕོ་ཁྱི་བཅས་ཡོད། མིག་སྔར་ངེད་རང་དགའ་ཤོས་ནི་ཐད་རུད་ཨེར་ཕོ་ཁྱི་ཞིག་ཡིན། དེ་ནི་ཁྱི་
རྒྱུད་དག་ཅིག་ཡིན་པ་དེའི་མཇུག་མ་འཁྱིལ་ཞིང་། གདོང་དབྱིབས་དགོད་བྲོ་ལ། བྱམས་པོ་
བྱེད་སྙིང་འདོད་པ་ཞིག་ཡོད། ངེད་ཀྱི་མཛའ་བོར་གྱུར་པའི་ཁྱི་དེ་ཚོས་ངེད་ཀྱི་ལུས་ཁམས་ཀྱི་
སྐྱོན་ཆ་དེ་དག་ཧ་ལམ་རྟོགས་པ་ལྟར། ངེད་རང་གཅིག་པུར་སྡོད་དུས། དེ་ཚོས་ངེད་ལ་དམ་
པོར་བསྙེས་ནས་སྡོད་ལ། དེ་དག་གི་དུང་སེམས་ཟབ་མདོག་ཁ་བའི་ཚུགས་ཀ་དང་མཇུག་མ་
གཡུག་གཡུག་བྱས་ནས་རྣམ་འགྱུར་སྣ་ཚོགས་སྟོན་ཤེས་པ་དེར་ངེད་རང་དགའ།
ཆར་པ་བབས་ནས་ཕྱི་ལ་འགྲོ་ཐབས་བྲལ་རིམ་བཞིན་དུ་ངེད་ཀྱིས་བུ་མོ་གཞན་དག་
དང་འདྲ་བར། ཁྱིམ་དུ་བསྡད་ནས་དུས་ཚོད་འཁྱོལ་ཐབས་སྣ་ཚོགས་བྱེད་ཀྱི་ཡོད། ངེད་རང་
བསླས་འཐག་བྱེད་རྒྱུར་དགའ་ལ། སྐབས་རེར་དཔེ་དེབ་གང་བྱུང་ནས་ཡིག་ཕྲེང་རེ་གཉིས་
རེ་གང་འདོད་དུ་ལྟ་ཙམ་དང་ཀློག་ཙམ་བྱེད་པའམ། མཛའ་བོ་དང་ལྷན་དུ་རྒྱལ་སྤྱིའི་མིག་
མངས་ཐེངས་རེ་གཉིས་རྩེ་བཞིན་ཡོད། ངེད་ལ་མིག་མངས་རྒྱག་རིས་དམིགས་བསལ་ཅན་
ཞིག་ཡོད་པ་དེ་ཡི་སྟེང་གི་དྲ་མིག་ཚང་མ་ཀོང་དུ་བརྡིབས་ཡོད་སྟབས། དེ་ཡི་ནང་དུ་མིག་
མངས་ཀྱི་རྡེའུ་བརྟན་པོར་བཅུག་ཆོག་གོ། རྡེའུ་ནག་པོ་ནི་ལེབ་མོ་ཡིན་པ་དང་། རྡེའུ་དཀར་
པོའི་རྩེ་མོ་འཁྱོག་ཅིང་། མིག་མངས་ཀྱི་རྡེའུ་གཅིག་གི་དཀྱིལ་དུ་ཟངས་ཀྱི་སྒྲོག་གུ་ཞིག་ཡོད་
པ་དེས་རྒྱལ་པོ་དང་རྡེའུ་གཞན་དག་དང་དབྱེ་བ་འབྱེད་ནུས། རྒྱལ་སྤྱིའི་མིག་མངས་ཀྱི་རྡེའུ་
ནག་པོ་ལས་དཀར་པོ་ཆེ་བ་ཡོད་སྟབས། མིག་མངས་རྩེ་དུས་ངེད་ཀྱིས་མིག་མངས་རྒྱག་རིས་
ལ་ལག་པས་མྱུལ་ནས་ཕ་རོལ་པོའི་ཐབས་ཇུས་རྟོགས་པར་བྱས་ཆོག་ལ། རྡེའུ་དྲ་མིག་གཅིག་
ནས་དྲ་མིག་གཞན་ཞིག་ཏུ་སྤོས་ནས་གཡོ་སྒུལ་ཐེབས་པ་དེ་ལས། ངེད་རང་གི་རྡེའུ་སྤོ་རེས་
ག་དུས་འཁེལ་མིན་ངེད་ཀྱིས་རྟོགས་པར་ནུས།
ངེད་རང་ཁེར་མར་སུན་སྣང་སྐྱེས་ནས་སྡོད་དགོས་དུས། ངེད་ཀྱིས་མི་རྐྱང་གི་ཏག་སེའི་
རྩེད་མོར་རོལ་གྱི་ཡོད། ཏག་སེའི་རྩེད་མོ་དེ་འདྲར་ངེད་རང་ཤིན་ཏུ་དགའ་ལ། ངེད་ཀྱི་ཏག་
སེའི་གཡས་གོང་གི་ཟུར་ན་ལོང་ཡིག་གི་མཚོན་རྟགས་ཤིག་ཡོད་པ་དེ་ལས་ཏག་སེ་དེ་ཨང་
གྲངས་ག་ཚོད་ཡིན་པ་ཤེས་ཐུབ།
གལ་སྲིད་ངེད་རང་ཕྲུ་གུ་ཚོ་དང་མཉམ་དུ་ཡོད་ན། ངེད་ཀྱིས་དེ་ཚོ་དང་རོལ་རྩེད་སྣ་
ཚོགས་རྩེ་རྒྱུར་དགའ་ཤོས་ཡིན་ལ། ངེད་རང་ཕྲུ་གུ་ལོ་ན་རབ་ཏུ་ཕྲ་བ་དེ་ཚོ་དང་ཡང་རྩེད་མོ་
རྩེ་རྒྱུར་ཤིན་ཏུ་ནས་དགའོ། །ཕྲུ་གུ་ཚང་མ་ངེད་ལ་དགའ་བ་དེས་ངེད་ལ་སྤྲོ་བ་ཚད་མེད་བྱིན།
དེ་ཚོས་ངེད་རང་གང་སར་ཁྲིད་དེ་རང་ཉིད་གང་ལ་དགའ་བའི་དངོས་པོ་ངེད་ལ་སྟོན་པར་
བྱེད། ཕྲུ་གུ་ལོ་ན་ཤིན་ཏུ་ཕྲ་བ་དེ་ཚོས་ངེད་ཀྱི་སྦར་མཐིལ་དུ་ཡི་གེ་སྦྱོར་འབྲི་བྱེད་མི་ཤེས་
སྟབས། ངེད་ཀྱིས་ངག་ནས་ཀློག་པར་བརྟེན་ནས་ཁོ་ཚོས་ཅི་བཤད་རྟོགས་ཐབས་བྱ་རྒྱུར་ཟད་
ལ། སྐབས་རེར་དེ་ལྟར་བྱས་རུང་ཁོ་ཚོས་ཅི་ཟེར་བ་ངེད་ཀྱིས་མ་རྟོགས་ཚེ། ཁོ་ཚོས་ལག་
བརྡ་བྱེད་པ་རེད། ཁོ་ཚོས་སྨྲས་པ་དེར་ངེད་ཀྱིས་གོ་ལོག་ཐེབས་ནས་བྱ་བ་སྒྲུབ་སྟངས་ནོར་ཚེ།
ཁོ་ཚོས་བཞད་གད་ཧབ་ཆ་དིར་དིར་བྱས་རྗེས། ལྐུགས་བརྡའི་ཟློས་གར་དེ་རིགས་ཡང་བསྐྱར་
མགོ་ནས་འཁྲབ་དགོས་རྒྱུ་རེད། ངེད་ཀྱིས་ད་དུང་རྟག་པར་ཁོ་ཚོར་སྒྲུང་བཤད། རོལ་རྩེད་
བསླབས་པས། ཁོ་ཚོ་རྩེད་མོའི་དབྱིངས་ལ་ཡོངས་སུ་ཚུད་ནས་དུས་ཚོད་ཇི་ལྟར་འདས་མིན་
ཡང་བརྗེད་པར་གྱུར།
རྟེན་མཛོད་ཁང་དང་གནའ་རྫས་ཚོང་ཁང་གིས་ཀྱང་ངེད་ལ་སྤྲོ་སྣང་མང་པོ་བྱིན་ཞིང་
ངེད་ཀྱི་བློ་མིག་ཕྱེ་སོང་། རྡོ་ཀ་མ་རུ་པ་གྲང་རྐྱང་ཞིག་གིས་མངོན་པར་མཚོན་པའི་སྟངས་
སྟབས་དང་། བརྩེ་དུང་དང་། མཛེས་ཆོས་དང་བཅས་པ་ངེད་ཀྱིས་མིག་ལ་མ་བརྟེན་པར།
ལག་པ་ཁོ་ནས་ཚོར་ཐུབ་པ་དེའི་ཐད་སྐྱེ་བོ་མང་པོ་ཞིག་ཡ་མཚན་སྐྱེ་རྒྱུ་ཡིན་པ་སྨོས་མེད་
རེད། འོན་ཏེ་གནའ་ཉམས་དོད་པའི་སྒྱུ་རྩལ་དངོས་རྫས་དེ་རྣམས་ལས་ངེད་ཀྱིས་དོན་དམ་གྱི་
སྤྲོ་སྣང་ཞིག་ཚོར་བདེན་ཡིན། སྒྱུ་རྩལ་དངོས་པོ་དེ་ཚོའི་རགས་དབྱིབས་ལ་ངེད་ཀྱི་སོར་རྩེས་
རེག་པ་ན། སྒྱུ་རྩལ་མཁན་པོ་ཚོས་མཚོན་པར་འདོད་པའི་དགོངས་པ་གང་ཡིན་ངེད་ཀྱིས་
ཤེས་པར་ནུས། མི་གསོན་པོའི་ངོ་ལ་ལག་པ་འཆང་དུས་དེ་ཡི་བརྩེ་སེམས་དང་སྤྱོད་ལམ་ཚོར་
ཐུབ་པ་དེ་བཞིན་དུ་ངེད་ཀྱིས་ལྷ་དང་དཔའ་བོའི་བརྐོས་བརྙན་ལ་ལག་པས་རེག་པ་དེ་ལས།
དེ་ཚོའི་དགའ་སྡང་དང་དཔའ་ཞིང་རྟུལ་བའི་གཤིས་ཀ་ཚོར་ཐུབ། དྷི་ཨ་ཎ (རོ་མའི་ལྷ་སྒྲུང་
ནང་གི་ཟླ་བ་དང་ཁྱི་རའི་ལྷ་མོ) ཡི་བརྐོས་བརྙན་གྱི་ཉམས་འགྱུར་ལས། ངེད་ཀྱིས་ནགས་
ཀྱི་མཛེས་སྡུག་དང་རང་དབང་གི་དཔལ་ལ་ཉམས་སུ་མྱོང་ཐུབ་པ་དང་། རི་དྭགས་ཀྱི་རྒྱལ་
པོ་སེང་གེ་ཡང་འདུལ་ནུས་ཤིང་། འདོད་ཆགས་ཚེ་ཤོས་དེ་རིགས་ཀྱང་འགོག་པར་ནུས་པའི་
སྙིང་སྟོབས་ཚོར་ཐུབ་པ་དང་། ཧྥི་ཎ་སེ་ས( རོ་མའི་ལྷ་སྒྲུང་ནང་གི་བརྩེ་དགའ་དང་མཛེས་
དཔལ་གྱི་ལྷ་མོ) ཡི་བརྐོས་བརྙན་གྱི་བག་བྲོ་ཞིང་འཇོ་སྒེག་ཉམས་ཀྱིས་ངེད་ཀྱི་ཡིད་ལ་སིམ་
པ་སྟེར་ལ། བྷ་རོད་ཀྱི་ཟངས་སྐུས་ངེད་ལ་ཚང་ཚིང་ནགས་ཀྱི་གསང་བ་སྟོན་པར་བྱེད།
ངེད་ཀྱི་དཔེ་ཁང་གི་གྱང་ལྡེབས་ན་ཧོ་མར་གྱི་བརྐོས་བརྙན་ལངས་གཟུགས་མ་ཞིག་ཧ་
ཅང་དམའ་པོར་བཀལ་ནས་བཞག་ཡོད་པ་དེ་ལག་པར་རེག་བདེ་བར་བརྟེན། ཧོ་མར་གྱི་
དཔའ་ཉམས་དང་སྐྱོ་སྣང་ལྡན་པའི་ཞལ་རས་ལ་ངེད་ཀྱིས་རྟག་པར་མོས་གུས་ཆེན་པོས་ལག་
པ་འཆང་གི་ཡོད། བརྗིད་ཉམས་ལྡན་པའི་དཔྲལ་བའི་གཉེར་མ་དེ་ཀུན་ཁོང་གི་མི་ཚེའི་རྗེས་
ཤུལ་ཡིན་པ་དེ་ནི། གང་དེས་རྒྱལ་ཁབ་དང་མི་དམངས་ཀྱི་དོན་དུ་ཐུགས་ཁྲལ་དང་དཀའ་
སྤྱད་འཐབ་རྩོད་གནང་བའི་དཔང་རྟགས་ཡིན་པ་དེའི་ཐད་ངེད་རང་རྒྱུས་མངའ་དེ་ལྟར་ཆེ།
ཁོང་གི་གཟིགས་ཐབས་བྲལ་བའི་སྤྱན་ཟུང་གིས། ཐུགས་ནས་བརྩེ་བའི་གྷི་རི་སིར་འོད་སྣང་
དང་སྔོ་བསངས་ནམ་མཁའ་བཙལ་བ་མཐའ་མར་ཕམ་ཉེས་སུ་ཕྱིན། ཞལ་མཆུ་མཛེས་པོ་དེ་
ལས་དཔའ་བརྟན་དང་རྣམ་དག་བྱམས་བརྩེའི་ཉམས་མདངས་མངོན། དེ་ནི་དཀའ་སྡུག་ཚད་
མེད་མྱངས་པའི་སྙན་ངག་པ་ཞིག་གི་ཞལ་ཁྱིམ་རེད། ཨ་ཧོ། ཁོང་གི་སྐུ་ཚེ་ཧྲིལ་པོའི་ཐུགས
ཕམ་དེ་དང༌། རྫོགས་རྒྱུ་མེད་པའི་མཚན་མོ་རིང་པོ་ཞིག་དང་འདྲ་བའི་དུས་རབས་དེ་ལ་ངེད་
ཀྱིས་རྒྱུས་མངའ་ཧ་ཅང་ཆེ། དེ་ནི།
མུན་ནག་ཀྱེ། མུན་ནག
ཉིན་དགུང་ཉི་འོད་མིག་ལ་གཟེར་འདིའི་འོག །
རྩ་བ་ཉིད་ནས་མུན་ནག་རང་ལགས་ན། །
འོད་སྣང་གསལ་རེ་ནམ་ཡང་མ་མཆིས་སོ། ། ཞེས་པ་ལྟར་རོ། །
ཧོ་མར་གྱིས་གླུ་དབྱངས་ལེན་པ་ངེད་ཀྱིས་ཐོས་པ་འདྲ་བྱས་བྱུང༌། གང་དེས་ཕྱག་དང་
ཞབས་ཀྱིས་ལམ་མྱུལ་བཞིན། དམག་གུར་གཅིག་ནས་གཅིག་ཏུ་བསྐྱོད་དེ་མགུར་དབྱངས་
འཐེན། འཚོ་བ་དང་། བརྩེ་དགའ་དང་། དམག་འཁྲུག་དང་བཅས་པ་ཀུན་གང་དེས་མགུར་
དུ་བཞེས་ཤིང་། དཔའ་བོའི་མི་རིགས་ཤིག་གི་མཛད་རྗེས་སྣང་བ་འབུམ་ལྡན་གླུ་རུ་བླངས།
གླུ་དེ་ངོ་མཚར་རླབས་ཆེ་ལ་དཔའ་ཉམས་དང་ལྡན་པས། ལོང་བའི་དབང་དུ་སོང་བའི་སྙན་
ངག་མཁན་དེར་ཉམས་པ་མེད་པའི་གཟི་བརྗིད་མཚན་སྙན་དང༌། ཇི་སྲིད་བར་དུ་མོས་གུས་
ཐོབ་པར་གྱུར།
འཇིམ་བརྐོས་ཀྱི་མཛེས་ཆོས་ལ་ལག་པས་མིག་ལས་མྱོང་རོལ་ལེགས་པ་ཐུབ་མིན་ངེད་
ཀྱིས་རྟག་པར་ཤེས་པར་འདོད། ངེད་ཀྱི་བསམ་པར་འཁྱོག་ཐིག་གི་མཚམས་ཚིགས་ཚོར་སྣང་
ཐད་རེག་ཤེས་ཀྱིས་མིག་ཤེས་ལས་ཉམས་ཞིབ་གནད་ལ་ཕིགས་པ་བྱ་ཐུབ་ཁོ་ན་སྙམ་ལ། རྡོ་ཀ་
མ་རུ་པ་ལས་བྱས་པའི་གྷི་རི་སིའི་ལྷ་སྐུའི་སྟེང་ནས། གནའ་བོའི་གྷི་རི་སི་པའི་བློ་ཁ་ལྡིང་ཚུལ་
ངེད་ཀྱིས་ཤེས་པར་ནུས།
ཟློས་གར་ལ་ལྟ་རྒྱུ་དེ་ནི་ངེད་ཀྱི་རོལ་རྩེད་ཅིག་ཡིན་མོད། གོ་སྐབས་དེ་ལྟ་མང་པོ་མེད།
གར་སྟེགས་ཀྱི་སྟེང་དུ་འཁྲབ་བཞིན་པའི་ཟློས་གར་དེ་དག་ངེད་ལ་ཤོད་མཁན་བྱུང་ན། ངེད་
རང་ཡིད་དབང་འཕྲོག་པའི་དོན་གཞི་དེའི་ནང་དངོས་སུ་ཚུད་པ་ལྟ་བུར་གྱུར་ནས། ཟློས་གར་
གྱི་འཁྲབ་གཞུང་བཀླགས་པ་ལས་ཀྱང་སྤྲོ་སྣང་ཆེས་ཆེ་བ་ཡོང་རྒྱུ་འདུག་གོ། ངེད་ལ་དེ་སྔ་
སྐད་གྲགས་ཆེ་བའི་ཟློས་གར་བ་ཁ་ཤས་ཀྱི་ཞལ་མཇལ་ཐོབ་པའི་སྐལ་བ་ཧ་ཅང་བཟང་པོ་ཡོང་
མྱོང་ཡོད། ཁོང་རྣམས་སྒྱུ་རྩལ་ལ་ཤིན་ཏུ་ནས་བྱང་ཞིང་མཁས་པ་དེས་ཁྱེད་རང་ཡུལ་དུས་འདི་
དག་བརྗེད་དུ་བཅུག་ནས། གནའ་བོའི་རྫོགས་ལྡན་དུས་ཀྱི་འཇིག་རྟེན་དུ་འཁྲིད་པར་ནུས།
སྲས་མོ་ཨད་ལེཎ་ཐད་རུད་ལགས་ལ་སྒྱུ་རྩལ་འཁྲབ་ནུས་རྨད་དུ་བྱུང་བ་མངའ་ཞིང་། ཐེངས་
ཤིག་ལ་ཁོང་གིས་ངེད་ཀྱི་བློ་ཕུགས་གཏོད་སའི་བཙུན་མོ་ཞིག་འཁྲབ་བཞིན་ཡོད་དུས། ངེད་
ལ་ཁོང་གི་ཞལ་རས་དང་ན་བཟར་ལག་པ་འཆང་ཆོག་པའི་གནང་བ་བསྩལ་བྱུང་། ཁོང་གི་
གམ་ན་མི་རྗེ་ཧཎ་རུད་ཨའོ་ཧྥིང་ལགས་བཞེངས་ནས་བཞུགས་འདུག་ལ། རྒྱལ་པོའི་མཚོན་
རྟགས་བཏགས་གནང་ཞིང་། དེ་ཡི་སྤྱོད་ལམ་གྱི་ཕྱོགས་གང་ས་ནས་མཁྱེན་ནུས་ཁྱད་དུ་
འཕགས་པ་མངོན་པ་དང་། རྣམ་འགྱུར་གྱིས་ཕྱུག་པའི་གང་དེའི་ཞལ་ཁྱིམ་ལས་ཀུན་གྱི་ཁ་ལོ་
སྒྱུར་བར་ནུས་པའི་རྒྱལ་པོའི་བརྗིད་ཉམས་ཤིག་མངོན་ལ། ཁོང་གིས་རྒྱལ་པོའི་ཆས་སྤྲས་རྗེས་
ཀྱི་ཞལ་རས་ལས་མི་རྣམས་ལ་སྨྲ་བརྗོད་ལས་འདས་པའི་ཡིད་གདུངས་ཀྱི་ཉམས་སྣང་གྲང་
ཤུར་ཤུར་ཞིག་སྦྱིན་པ་དེ་ནི་ངེད་ཀྱིས་ནམ་ཡང་བརྗེད་ཐབས་མ་མཆིས་སོ། །
ངེད་ཀྱིས་ད་དུང་སྐུ་ཞབས་རྗད་ཧྥེར་སཎ་ལགས་ངོ་ཤེས་ལ། གང་དེ་ངེད་ཀྱི་མཛའ་
བོར་གྱུར་པ་དེར་ངེད་རང་སྤོབས་པ་སྐྱེས། ངེད་རང་ཡུལ་གང་ཞིག་ཏུ་འགྲོ་དུས། དེ་གར་
ཏག་ཏག་ཁོང་གིས་འཁྲབ་སྟོན་གནང་བ་དང་སྟབས་འཁེལ་བ་ཡིན་ན། ངེད་ཀྱིས་ངེས་པར་
དུ་ཁོང་མཇལ་བར་བཅར་གྱི་ཡོད། ངེད་རང་ཎེའུ་གཡོད་དུ་སློབ་གྲྭར་འགྲིམས་རིང་ཁོང་གི་
འཁྲབ་སྟོན་ལ་ཐེངས་དང་པོར་བལྟས་པ་ཡིན། དེ་དུས་ཁོང་གིས་རེབ་ཧྥཎ་ཝེཎ་ཁེལ་ཞེས་པ་
འཁྲབ་སྟོན་གནང་བཞིན་པའི་སྒང་རེད། ངེད་ཀྱིས་སྒྲུང་གཏམ་དེ་དེའི་གོང་ནས་ཐེངས་མང་
བཀླགས་མྱོང་ཡང་། རེབ་ཀྱི་སྣང་མེད་ལིང་བསྐྱུར་དང་། འདྲིས་བཤིབས་བདེ་བའི་གཤིས
རྒྱུད་ཁྱད་མཚར་པོ་དེ་འདྲ་བ་ནི། ཟློས་གར་འཁྲབ་སྟོན་ལ་བལྟས་རྗེས་གཞི་ནས་མྱོང་ཚོར་
བྱུང༌། སྐུ་ཞབས་རྗད་ཧྥེར་སཎ་ལགས་ཀྱིས་མངོན་སུམ་གསལ་རྗེན་དུ་འཁྲབ་གནང་ཞིང་། ཡ་
ང་མཚོན་པའི་ཉམས་འགྱུར་ཡིད་དབང་འཕྲོག་པ་དེ་ལས། ངེད་ལ་སྒྱུ་རྩལ་གྱི་ལོངས་སྤྱོད་ཧ་
ཅང་ཆེན་པོ་བྱུང་ལ། རྒད་པོ་རེབ་ཀྱི་གཟུགས་བརྙན་དེ་ངེད་ཀྱིས་ནམ་ཡང་བརྗེད་ཐབས་མེད།
འཁྲབ་སྟོན་གྲུབ་རྗེས། སྲས་མོ་སཱ་ལི་ཧྥཎ་ལགས་ཀྱིས་ངེད་རང་སྟེགས་རྒྱབ་ཏུ་སྐུ་ཞབས་རྗད་
ཧྥེར་སཎ་ལགས་མཇལ་བར་འཁྲིད། ན་བཟའ་ཁྱད་མཚར་པོ་དེ་དང་། འཇམ་ཤ་དོད་པའི་
དབུ་སྐྲ་དང༌། ཨག་ཚོམ་བཅས་ལ་ངེད་ཀྱིས་ལག་པས་བྱིལ་བྱིལ་བྱས་པ་ཡིན། ཁོང་གིས་ངེད་
རང་ཁོང་གི་ཞལ་རས་ལ་བྱིལ་བྱིལ་བྱེད་དུ་བཅུག་གནང་བས། རྒད་པོ་རེབ་ཁྱད་མཚར་ངང་
ལ་ལོ་ཉི་ཤུར་གཉིད་ལ་ཡུར་བ་ནས་སད་དུས་ཇི་འདྲ་ཞིག་ཡོད་ཚུལ་ངེད་ཀྱིས་ཀུན་ཏུ་རྟོག་
པར་བྱས་ཆོག་ལ། རྒད་པོ་རེབ་ཡ་ང་རྒྱུ་དེས་འཁྱར་འཁྱོར་ངང་ལ་ཇི་ལྟར་ལངས་པའི་ཚུལ་དེ་
ཁོང་གིས་ཡང་བསྐྱར་ངེད་ལ་འཁྲབ་པ་གནང་བྱུང་།
ཁོང་གིས་འཁྲབ་པའི་འགྲན་ཡ་ཞེས་པའི་ཟློས་གར་དེ་ངེད་ཀྱིས་བལྟས་མྱོང་ཡོད། ཐེངས་
ཤིག་བྷོ་སི་ཏོཎ་དུ་ངེད་རང་ཁོང་གི་སྐུ་མདུན་དུ་བཅར་བས། ཁོང་གིས་ངེད་ལ་འགྲན་ཡ་ཞེས་
པའི་ཟློས་གར་གྱི་ལྟད་མོ་ཆེ་ཤོས་དུམ་བུ་ཁ་ཤས་འཁྲབ་སྟོན་གནང་བྱུང་། ཁོང་དང་ཁོང་གི་
བུས་མགྲོན་འདུ་ཁང་དེ་གར་སྟེགས་སུ་བྱས་ནས། སྒྲོག་ཙེ་ཆེན་པོ་ཞིག་གི་འཁྲིས་སུ་བསྡད་དེ།
བྷོབ་ཨེག་རོད་སིས་འགྲན་སློང་ཡི་གེ་འབྲི་ཚུལ་འཁྲབ་གནང་བ་དང་། ངེད་ཀྱིས་ལག་པས་
ཁོང་གི་ཕྱག་རྒྱའི་ལད་མོ་བྱས་པས། དེ་ཡི་བྲེལ་བ་འཚུབ་འཚུབ་བྱེད་པའི་ཁ་མཚར་དགོད་
བྲོར་ཀུན་ནས་ཉམས་སུ་མྱོང་ཐུབ་སོང་། གལ་སྲིད་ཁོང་གི་འཁྲབ་སྟོན་ལ་མ་བལྟས་པར།
གཏམ་རྒྱུད་དེ་གཞན་གྱིས་ངེད་ཀྱི་སྦར་མཐིལ་དུ་སྦྱོར་འབྲི་བྱས་པ་ཡིན་ན། དེ་དག་ངེད་ཀྱིས་
ཉམས་སུ་མྱོང་ཐབས་རྩ་བ་ཉིད་ནས་མེད། དེ་འཕྲལ་དེ་གཉིས་འཆི་གསོན་ཐག་གཅོད་ཀྱི་
འཛིང་མོ་བྱས་ནས། རལ་གྲི་གློག་དམར་འཚུབ་འཚུབ་གཡུག་རེས་བྱས། རྗེས་སུ་བྷོབ་ཡ་ང་
རྒྱུ་དེ་བློ་སེམས་འཚབ་ནས་རིམ་གྱིས་ཨར་མ་བརྟེན་པར་གྱུར། རླབས་ཆེན་གྱི་ཟློས་གར་བ་
དེས་ཕྱི་གོས་འཐེན་ཙམ་དང་། ཁ་གཅུས་ཙམ་བྱས་པའི་སྐད་ཅིག་ཉིད་དེར་ངེད་རང་ཧྥོ་ལིང་
ཝ་ཋེར་གྲོང་ཚོར་སླེབས་ནས། ཧྲི་ཎད་དྷེར་གྱི་སྐྲ་ལོ་ཟང་ཟིང་དུ་གྱུར་པའི་མགོ་བོ་ངེད་ཀྱི་
པུས་མོའི་སྟེང་དུ་བཞག་ཡོད་སྣང་འཆར། སྐུ་ཞབས་རྗད་ཧྥེར་སཎ་ལགས་ཀྱིས་སླར་ཡང་རེབ་
ཧྥཎ་ཝེཎ་ཁེལ་ཞེས་པའི་ཟློས་གར་གྱི་ནང་ནས་འཁྲབ་ཚིག་ངོ་མཚར་ཆེ་ཤོས་དུམ་བུ་ཁ་ཤས་
གྱེར་འདོན་གནང་ཞིང་། ཡུད་ཙམ་འཛུམ་དཀར་སྟོན་པ་དང་། ཡུད་ཙམ་ངུ་བཞིན་ཤོད་ཀྱིན་
བྱེད་ཚུལ་མངོན་སུམ་གསལ་རྗེན་དུ་འཁྲབ་སོང་། ཁོང་གིས་ངེད་ལ་ལག་བརྡའི་ཐོག་ནས་
ཟློས་གར་གྱི་ནང་དོན་ཁག་ཅིག་ཁོང་ལ་བརྒྱུད་བཤད་བྱེད་དུ་བཅུག་པ་དེ་ལ་ཁོང་གིས་འཁྲབ་
ཚིག་སྦྱར་བ་གནང་སོང་། འོན་ཏེ་ངེད་ཀྱིས་ཟློས་གར་གྱི་ཕྱག་རྒྱ་གཏན་ནས་མི་ཤེས་པས།
གང་བྱུང་དུ་འོལ་ཚོད་ཀྱིས་ཚིག་འགའ་ཤོད་རྒྱུར་ཟད། ཁོང་གི་སྟངས་སྟབས་དང་འཁྲབ་ཚིག་
གཉིས་ཕན་ཚུན་དམ་པོར་སྦྲེལ་ནས་ཡོད། རེབ་ཀྱིས་དབུགས་རིང་ཞིག་བཏང་རྗེས། མི་གང་
ཞིག་ཁྱིམ་དང་བྲལ་ཚེ་ཚང་མས་མགྱོགས་པོ་དེ་འདྲར་བརྗེད་པ་ཡིན་ནམ། ཞེས་ཆིག་ལབ་
བརྒྱབ། གང་དེ་ཡུན་རིང་གཉིད་ལ་ཡུར་རྗེས། དེ་ཡིས་མེ་མདའ་དང་ཁྱི་འཚོལ་དུས་ཀྱི་བློ་
ཕམ་ཡིད་ཆད་དེ་འདྲ་དང་། དེ་ཡིས་དྷེ་རེག་དང་ཆིངས་ཡིག་འཇོག་དུས་ཐེ་ཚོམ་གྱི་གནས་
སུ་གྱར་བའི་ཉམས་འགྱུར་དགོད་བྲོ་པོར་འཁྲབ་པ་དེ་ཀུན་འཚོ་བ་དངོས་ནས་ཐད་ཀར་བཅུད་
ལེན་བྱས་པ་རང་དུ་སྣང་།
ངེད་ཀྱིས་ཟློས་གར་ལ་ཐེངས་དང་པོར་ལྟ་བའི་ཚུལ་དེ་ད་ལྟ་ཡང་གསལ་ལེར་དྲན་བཞིན་
འདུག་པ་དེ་ནི་ལོ་བཅུ་གཉིས་གོང་གི་བྱ་བ་ཞིག་རེད། ན་ཆུང་ཟློས་གར་མ་ཨེལ་སིད་ལད་
སི་ལིད་ཀྱིས་བྷོ་སི་ཏོཎ་དུ་འཁྲབ་སྟོན་བྱེད་མུས་ཡིན་པ་དང་། སྲས་མོ་སཱ་ལི་ཧྥཎ་ལགས་ཀྱིས་
ངེད་རང་བུ་མོ་དེས་ཁྲབ་པའི་རྒྱལ་པོའི་སྲས་དང་སྤྲང་པོའི་བུ་ཞེས་པའི་ཟློས་གར་དེ་བལྟ་
བར་འཁྲིད་གནང་བྱུང་། ཟློས་གར་གྱི་འཕེལ་འགྲོས་དང་བསྟུན་ནས་གཟིགས་མོ་བ་ཚོ་རེས་
འགའ་དགའ་ཞིང་རེས་འགར་སྐྱོ་བར་གྱུར། ཟློས་གར་མ་ཆུང་ཆུང་དེས་མངོན་སུམ་གསལ་
རྗེན་དུ་འཁྲབ་པ་དེ་ཀུན་ངེད་ཀྱིས་ནམ་ཡང་བརྗེད་ཐབས་མེད་ལ། འཁྲབ་སྟོན་གྲུབ་རྗེས།
ངེད་རང་ལ་སྟེགས་རྒྱབ་ཏུ་གར་ཆས་མཆོར་པོ་གྱོན་པའི་ཟློས་གར་མ་དེ་མཇལ་བར་ཕྱིན་
ཆོག་པའི་གནང་བ་ཐོབ་པ་དང་། བུ་མོ་དེས་ཕྲག་པ་ཟུང་གི་སྟེང་དུ་སྐྲ་ལོ་སེར་པོས་བཀབ་
སྟེ། དེ་གར་ལངས་ནས་བསྡད་འདུག་གོ །འཁྲབ་སྟོན་གྲུབ་ཙམ་ཡིན་རུང་། དེས་ཉོབ་སྣང་
དང་མི་དང་ཐུག་མི་འདོད་པ་དེ་འདྲ་བྱེད་ཀྱི་མི་གདའ། དེ་དུས་ངེད་ཀྱིས་ངག་ནས་གཏམ་སྨྲ་
རྒྱུ་སྦྱོང་མགོ་ཚུགས་ཙམ་ཡིན་ལ། ཡོང་ཁར་ངེད་ཀྱིས་བུ་མོ་དེའི་མིང་ཆ་ཚང་གསལ་པོར་སྨྲ་
ཐུབ་རག་གི་བར་དུ་ཡང་ནས་ཡང་དུ་ཐེངས་མང་སྦྱངས་པ་ཡིན། ངེད་ཀྱིས་ཁོང་གི་མིང་ནས་
བོས་པ་ཁོང་གིས་གསལ་བར་ཐོས་ནས། དགའ་ཚོར་ཆེན་པོས་ངེད་ལ་དགའ་བསུའི་ལག་པ་
བརྐྱངས་བྱུང་བས། ངེད་རང་སྤྲོ་བ་རབ་ཏུ་བརྟས་པར་གྱུར།
དེ་རང་ཡིན་ཏེ། ངེད་ཀྱི་འཚོ་བར་ཚོད་འཛིན་ཧ་ཅང་ཆེན་པོ་ཕོག་ན་ཡང་། ངེད་དང་
མཛེས་ལྡན་གྱི་འཇིག་རྟེན་གཉིས་པོ་ཕྱོགས་མང་པོའི་ཐད་ནས་དམ་པོར་འབྲེལ་ཏེ་མཆིས།
འཇིག་རྟེན་འདི་ན་མཛེས་དཔལ་གྱིས་དབེན་པའི་གནས་ཤིག་ཡོད་པ་མ་རེད། ཐ་ན་མུན་
ནག་དང་ཁུ་སིམ་གྱི་འཇིག་རྟེན་དུ་ཡང་དེ་ལྟར་རེད། ཁོར་ཡུག་ཅི་འདྲ་ཞིག་ཏུ་གནས་ན་
ཡང་། ངེད་ཀྱིས་སློབ་སྦྱོང་བྱེད་མཚམས་མ་བཞག་པ་དེ་ལས་ངེད་ཀྱི་འདོད་པ་ཚིམས་པར་
གྱུར། དངོས་འབྲེལ། སྨུག་པ་གྲང་མོ་དང་འདྲ་བའི་ཁེར་གདུང་ཡུལ་པོའི་ཚོར་སྣང་དེས་
སྐབས་རེར་ངེད་རང་ཡོངས་སུ་བཏུམས་ཤིང་། དམ་པོར་བསྡམས་པའི་འཚོ་བའི་སྒོ་དྲུང་
དུ་ངེད་རང་ལ་ཁེར་མར་སྒུག་སྡོད་བྱེད་དུ་བཅུག་ལ། སྒོ་དེའི་ནང་ན་འོད་སྣང་དང་། རོལ་
དབྱངས་དང་། མཛའ་དུང་ཟབ་མོ་བཅས་ཡོད་ན་ཡང་། ངེད་རང་ནང་དུ་འཛུལ་ཐབས་མེད་
ཅིང་། ལས་ཀྱི་ལྷ་ཡིས་ཡ་ང་སྙིང་རྗེ་མེད་པར་ངེད་རང་རྒྱལ་སྒོའི་ཕྱི་རུ་བསྐྲད། སྤྲོ་སེམས་
ཀྱིས་རབ་ཏུ་ཕྱུག་པའི་ངེད་ཀྱི་སེམས་པའི་རྟ་རྒོད་སྔར་བཞིན་གང་སར་རྒྱུ་འདོད་པས། ངེད་
ཀྱིས་རྒོལ་གཏམ་ནན་པོ་དྲག་ཏུ་བརྗོད་འདོད་ཤིན་ཏུ་ནས་ཆེ་ན་ཡང་། ལང་ལོང་དུ་འཕྱུར་
བའི་མིག་ཆུ་ཁོག་ནང་དུ་མིད་པ་ལྟར། ངེད་ཀྱིས་སྨྲ་འདོད་པའི་སྐད་ཆ་སྐྱོ་ལྷང་ལྷང་ཆོ་བྲོ་
མེད་པ་དེ་དག་ཤོད་མཚམས་བཞག་པས། ཁ་རོག་འདུག་རྒྱུ་དེ་ངེད་ཀྱི་རྣམ་ཤེས་ལ་སིམ་པར་
གྱུར། དེ་རྗེས་རེ་བའི་ལྷ་ཡིས་འཛུམ་ཆུང་དགོད་བཞིན་ཚུར་བྱོན་ནས། རང་དོན་རྒྱབ་ཏུ་
བསྐྱུར་ན་སྤྲོ་སྣང་ཡིན། ཞེས་ངེད་ཀྱི་རྣ་རྩར་ཤུབ་བུར་གསུངས། དེས་ན་ངེད་ཀྱིས་གཞན་གྱི་
མིག་གིས་མཐོང་བའི་འོད་སྣང་དེ་ངེད་རང་གི་ཉི་མར་བརྩི་བ་དང་། གཞན་གྱི་རྣ་བས་ཐོས་
པའི་རོལ་དབྱངས་དེ་ངེད་རང་གི་མཉམ་དཀྲོལ་རོལ་དབྱངས་ལ་བརྩི་བ། གཞན་གྱི་མཆུ་སྒྲོས་
ཟུར་གྱི་འཛུམ་མདངས་དཀར་པོ་དེ་ངེད་རང་གི་བདེ་སྐྱིད་ལ་བརྩི་བ་བཅས་བྱེད་རྒྱུ་ཡིན།

ལེའུ་ཉེར་གསུམ་པ།
ཉི་འོད་ཡར་ལ་བཏེགས་པའི་ལག་ཟུང་རེ་རེ།

འདས་ཟིན་པའི་ངེད་ཀྱི་འཚོ་བ་དུམ་བུ་དེ་ནི་ངེད་ཀྱི་གྲོགས་བཟང་ཚོ་
དང་ཁ་འབྲལ་ཐབས་མེད། ལུས་ཁམས་ཐད་ཀྱི་སྐྱོན་ཆས་ངེད་ཀྱི་འཚོ་བར་
ཚོད་འཛིན་ཧ་ཅང་ཆེན་པོ་བྱས་ན་ཡང་། གྲོགས་བཟང་རྣམས་ཀྱི་བཀའ་དྲིན་
གྱིས་ངེད་རང་སྐྱེ་བོ་སྤྱིར་བཏང་བར་འཐོབ་ཐབས་བྲལ་བའི་དམིགས་བསལ་
གྱི་ཁེ་དབང་མང་པོ་ཞིག་ལ་ལོངས་སུ་སྤྱོད་པའི་སྐལ་བཟང་བྱུང་ནས། རྐྱེན་
ངན་གོད་ཆག་གི་གྲིབ་སོ་ནག་པོའི་འོག་ཏུ་ཡང་ངེད་རང་བག་ཕེབས་སྤྲོ་སྣང་
ལྡན་པའི་འཚོ་བར་རོལ་རྒྱུ་བྱུང་།
ངེད་ཀྱི་ད་ལྟའི་བདེ་སྐྱིད་འདི་ལྟ་ནི་མི་མང་པོས་རོགས་རམ་བྱས་པ་ལས་བྱུང་བས། ངེད་
ཀྱིས་དེབ་འདིའི་ནང་དུ་ཁོང་ཚོ་ཐམས་ཅད་ཀྱི་མཚན་འབྲི་བར་འདོད། དེབ་འདིའི་ནང་དུ་
མི་ཁ་ཤས་ཤིག་གི་སྐོར་བྲིས་ཡོད་པ་དེ་དག་ལ་ཀློག་མཁན་རྣམས་རྒྱུས་མངའ་ཆེ་ན་ཡང་། མི་གཞན་
ཁག་ཅིག་གི་སྐོར་ཀློག་མཁན་རྣམས་ཀྱིས་རྩ་བ་ནས་མཁྱེན་མེད། ཁོང་རྣམས་ལ་མིང་གྲགས་
མེད་ན་ཡང་། ཁོང་རྣམས་ཀྱིས་དེ་སྔ་ངེད་ལ་མཛའ་དུང་གི་ཕྱག་བརྐྱངས་པར་མ་ཟད། ངེད་
ལ་བསླབ་འདོམས་གནང་མྱོང་བ་དེ་ནི་ངེད་ཀྱིས་ཚེ་གང་ལ་བརྗེད་ཐབས་མེད། གྲོགས་བཟང་
ཁ་ཤས་ངོ་ཤེས་པ་དེ་ནི་དགའ་ཚོར་དང་དྲན་གསོ་བྱེད་རིན་ཆེ་ཤོས་ལྡན་པ་ཞིག་ཡིན་ཏེ། ཡིད་
དབང་འཕྲོག་པའི་སྙན་རྩོམ་ཞིག་དང་འདྲ་བར། ཁོང་རྣམས་ཀྱིས་ངེད་ཀྱི་བསམ་བློ་དང་བརྩེ་
དུང་ལ་ཤུགས་རྐྱེན་བཟང་པོ་ཐེབས་པ་དང་། ཁོང་རྣམས་ཀྱིས་བརྐྱངས་ལག་གཏོང་དུས་ཀྱང་
སྨྲ་བརྗོད་ལས་འདས་པའི་གདུང་སེམས་ཀྱིས་ཕྱུག་ཅིང་། ཁོང་རྣམས་ཀྱི་དགོད་བྲོ་ལ་དང་སྤྲོ་
སྣང་ལྡན་པའི་གཤིས་ཀས་ངེད་ཀྱི་སེམས་འཚབ་དང་སུན་སྣང་རང་སར་ཞི་བར་བྱས་ལ། རྨི་
ལམ་འཚུབ་པོ་ཞིག་ཡལ་བ་ལྟར་སོམ་ཉི་དང་ཉོན་མོངས་ཐམས་ཅད་གཙང་མར་དག་པར་
གྱུར། ངེད་རང་གཉིད་ལས་སད་ཚེ། འཇིག་རྟེན་གསར་རྐྱང་ཞིག་རིག་ནས། དཀོན་མཆོག་
གིས་བཏོད་པའི་ཞིང་ཁམས་རྣལ་མའི་མཛེས་པའི་ཡོན་ཏན་དང་ཞི་མཐུན་གྱི་དཔལ་ལ་མྱོང་
རོལ་ཐུབ་ཅིང་། རྙིང་རུལ་ཐམས་ཅད་ངོ་མཚར་ཅན་ལ་གྱུར་པ་ཡང་མཐོང་བྱུང་། མདོར་ན་
གྲོགས་བཟང་དེ་དག་གམ་དུ་ཡོད་ཕྱིན། རང་སེམས་ལྷོད་དུ་བབས་པར་གྱུར་ལ། ཁོང་རྣམས་
དང་མཇལ་བ་ཐེངས་གཅིག་ཙམ་ཡིན་པ་ཡང་སྲིད་མོད། ཁོང་རྣམས་ཀྱི་ཞི་འཇམ་གཤིས་
དུལ་གྱིས་ངེད་ཀྱི་སེམས་པའི་འཁྱགས་རྡོག་དེ་ཞུ་བར་བྱས་ཏེ། རྫ་ཆུ་རྒྱ་མཚོར་དྲངས་ནས་
མཚོ་ཆུའི་ཚྭ་ཡི་གར་ཚད་སླ་རུ་གཏོང་བ་ལྟར་བྱས་སོ། །
བྱས་ན་ཁྱེད་རང་ལ་སུན་སྣང་སྐྱེ་དགོས་པའི་མི་དེ་འདྲ་མེད་དམ་ཞེས་སུ་ངེད་ལ་རྟག་
པར་འདྲི་མཁན་མཆིས། གཏམ་དེའི་ནང་དོན་ངོ་མ་ཅི་ཡིན་ངེད་ཀྱིས་གསལ་པོ་ཤེས་མ་སོང་། བླུན་
ཞིང་རྨོངས་ལ་མི་ལ་ཇུས་མེད་ཇུས་འཁྲི་ཁོ་ན་བྱེད་མཁན་དེ་དག་དང་། ལྷག་པར་གསར་
འགྱུར་འགོད་མཁན་དེ་ཚོར་ངེད་རང་རྣམ་ཀུན་ནས་དགའ་པོ་མེད། རང་གི་གནས་བབ་
དམའ་རུ་བཏང་ནས་ངེད་དང་སྐད་ཆ་ཤོད་ཁུལ་བྱེད་མཁན་མཁས་རློམ་ཅན་དེ་ཚོར་ཡང་ངེད་
རང་དགའ་པོ་མེད། མི་གང་ཞིག་གིས་ཁྱོད་དང་མཉམ་དུ་ལམ་ལ་ཞུགས་དུས། གོམ་ཞེང་
ཆུང་དུ་བཏང་ནས་ཁྱེད་ཀྱི་གོམ་འགྲོས་དང་བསྟུན་ཁུལ་བྱེད་པོ་སྤམ་བརྫུ་མཁན་དེ་ཚོས་ནི་མི་
སེམས་མ་སྐྱིད་པ་ཁོ་ན་བཟོ་བར་བྱེད།
ངེད་ཀྱིས་མི་དང་བརྐྱངས་ལག་གཏོང་དུས། གནད་དོན་མང་པོ་ཞིག་ལག་པའི་བརྡ་
ལས་གསལ་བཤད་བྱེད་ཐུབ། མི་ལ་ལས་བརྐྱངས་ལག་གཏོང་དུས་དེ་རང་གཞན་ལས་རིམ་
པ་གཅིག་གིས་མཐོ་བ་ཡོད་ཚུལ་སྟོན་པ་དང་། ལ་ལ་ནི་ཡིད་སེམས་མུག་མདོག་ཁ་བ་དེ་ཚོའི་
ལག་པ་ནི་གྲང་རྐྱང་རེད། ཡང་བག་ཕེབས་སྤྲོ་སྣང་ལྡན་པའི་མི་གཞན་ཁག་ཅིག་གི་ལག་པས་
ངེད་ཀྱི་སེམས་ལ་དྲོ་སྐྱིད་བྱིན། ངེད་ལ་བརྐྱངས་ལག་གཏོང་མཁན་དེ་ཕྲུ་གུ་ཞིག་ཡིན་སྲིད་
ཀྱང་། བརྩེ་སེམས་ཟབ་པའི་མིག་མདངས་ཤིག་གིས་བྱིན་པའི་ཚོར་སྣང་དང་འདྲ་བར། དེ་
ཡི་ལག་པས་ངེད་ལ་བག་ཕེབས་སྤྲོ་སྣང་བྱིན་བདེན་ཡིན། སེམས་རྩ་འཁོལ་བའི་བརྐྱངས་
ལག་ཐེངས་གཅིག་གམ། མཛའ་དུང་ཟབ་པའི་འཕྲིན་ཡིག་གཅིག་ལས་ངེད་ཀྱིས་དོན་དམ་གྱི་སྤྲོ་
སྣང་ཚོར་བྱུང་།
ངེད་ལ་མཇལ་མྱོང་གཏན་ནས་མེད་པའི་ཐག་རིང་གི་མཛའ་བོ་མང་པོ་ཡོད། དྲང་པོར་
ཞུས་ན་མི་མང་ཐག་ཆོད་ནས། ངེད་ཀྱིས་ཁོང་རྣམས་ལ་འཕྲིན་ལན་རེ་རེ་བྱས་ནས་སྐུར་
ཐབས་མ་བྱུང་བས། གོ་སྐབས་འདི་དང་བསྟུན་ནས་ཁོང་རྣམས་ཀྱིས་མཛའ་བརྩེའི་ཕྱག་
འཕྲིན་བསྐུར་ཕེབས་པར་ཐུགས་རྗེ་ཆེ་ཞུའོ། །
རིག་པའི་དཔའ་བོ་མང་པོ་ཞིག་དང་མཇལ་ནས། ཁོང་རྣམས་དང་བཀའ་མོལ་ཞུ་བའི་
སྐལ་བཟང་བྱུང་བ་ནི་ངེད་ཀྱི་གཟི་བརྗིད་དང་བསོད་ནམས་ཤིན་ཏུ་ཆེ་བ་ཞིག་རེད། ངེད་
རང་ཆོས་རྗེ་བྷོ་རུག་སི་ལགས་ཀྱི་མཛའ་བོར་གྱུར་པ་ལས་བྱུང་བའི་སྤྲོ་སྣང་དེ་ནི་ཁོང་ལ་
ཐུགས་རྒྱུས་ཡོད་མཁན་གྱིས་གཞི་ནས་ཉམས་སུ་མྱོང་ཐུབ། ངེད་རང་ལོ་ན་ཤིན་ཏུ་ཕྲ་དུས་
ནས། གང་དེའི་ཞབས་པུས་ཀྱི་སྟེང་དུ་བསྡད་ནས། ངེད་ཀྱི་ལག་ཆུང་གིས་ཁོང་གི་ཕྱག་ཆེན་
པོར་འཆང་རྒྱུར་དགའ། ཁོང་གིས་དཀོན་མཆོག་གི་སྐོར་དང་ཡིད་ཀྱི་ཞིང་སའི་སྐོར་གསོན་
ཉམས་དོད་ལ་ངོ་མཚར་ཆེ་བ་གསུངས་པ་དེ་ཀུན་སྲས་མོ་སཱ་ལི་ཧྥཎ་ལགས་ཀྱིས་ངེད་ཀྱི་ལག་
པ་ཅིག་ཤོས་ཀྱི་སྦར་མཐིལ་དུ་སྦྱོར་འབྲི་གནང་བ་དང་། དེ་དག་ཐོས་རྗེས་ངེད་རང་ཧང་ཡང་
སངས་ལ་དགའ་ལ་དགའ། ཁོང་གིས་གསུངས་པར་ངེད་ཀྱིས་གོ་བ་ཡོངས་སུ་ལོན་པ་ཞིག་
ཡོང་དཀའ་བ་སྨོས་མེད་ཡིན་རུང་། ཁོང་གིས་ངེད་རང་འཚོ་བར་སྤྲོ་བ་བསྐྱེད་པར་མཛད།
ཁོང་གིས་ངེད་ལ་བློ་འབྱེད་གནང་ཚད་ཀྱིས་ངེད་ཀྱི་ཡིད་ལ་གཡུར་ཟའི་འབྲས་བཟང་སྨིན་
པར་མཛད་པར་མ་ཟད། ངེད་རང་ན་ཚོད་སྨིན་པའི་འགྲོས་དང་བསྟུན་ནས་དེ་ལ་གོ་བ་ལོན་
ཚད་ཇེ་ཟབ་ཏུ་སོང་། ཐེངས་ཤིག་ངེད་ཀྱིས། འཇིག་རྟེན་འདི་ན་ཆོས་ལུགས་སྣ་ཚོགས་
པ་མང་པོ་འདི་འདྲ་ཡོང་དོན་ཅི་ཡིན། ཞེས་བཀའ་འདྲི་ཞུས་པ་ལ། ཁོང་གིས། ཧད་ལེཎ་
ལགས། འཇིག་རྟེན་འདི་ན་ཕྱོགས་ཀུན་ལ་ཁྱབ་པའི་ཆོས་ཤིག་ཡོད་པ་དེ་ནི་དམིགས་མེད་
བརྩེ་བའི་སྙིང་རྗེའི་ཆོས་དེ་རེད། ཁྱེད་ཀྱིས་ལུས་སེམས་ཡོད་རྒུས་དཀོན་མཆོག་ལ་བརྩེ་བ་
འཆང་བ་དང་། དཀོན་མཆོག་གི་བུ་ཕྲུག་ཀུན་ལ་བརྩེ་བ་འཆང་ཅི་ནུས་བྱེད་དགོས། དེ་དང་
ཆབས་ཅིག་བཟང་ལ་བཟང་ལན་དང་། ངན་ལ་ངན་ལན་ཡོད་ཅིང་། མཐོ་རིས་སུ་ཐར་པའི་
ལམ་ལ་བགྲོད་པའི་ལྡེ་མིག་དེ་ཁྱོད་རང་སོ་སོའི་ལག་ན་ཡོད་པ་བློ་ལ་བརྟན་པོར་ངེས་དགོས་
ཞེས་གསུངས་བྱུང་། ཁོང་གི་སྐུ་ཚེ་ཧྲིལ་པོ་ནི་རླབས་ཆེན་གྱི་བདེན་པ་དེ་ཉིད་ལ་གསལ་ཁ་
ལེགས་ཤོས་བཏོད་པ་ཞིག་ལགས། བརྩེ་དགའ་དང་། ཤེས་ཡོན་དང་། དད་མོས་བཅས་ཁོང་
གི་ཐུགས་སུ་གཅིག་ཏུ་འདྲེས་ནས་རྣམ་མཁྱེན་གྱི་མཐུ་ནུས་ཤིག་ཏུ་གྲུབ་པ་དང་། དེ་ལས་ཁོང་
ལ་ཉམས་རྟོགས་འདི་ལྟར་ཤ་བ་སྟེ།
བྱེད་པོས་ཁྱོད་ལ་བཅིངས་འགྲོལ་དང་ནི་སྐུལ་མ་ཐོབ་པར་མཛད་པ་དང་། །
གང་ཁྱོད་ཞི་དུལ་ཁེངས་སྐྱུང་ལྡན་ལ་དེ་ལས་སེམས་གསོ་ཐོབ་པར་མཛད། །
ཆོས་རྗེ་བྷོ་རུག་སི་ལགས་ཀྱིས་ངེད་ལ་དམིགས་བསལ་གྱི་དམ་ཚིག་ཅི་ཡང་བསླབས་མེད་
མོད། འོན་ཏེ་ཁོང་གིས་དཀོན་མཆོག་ནི་བྱ་དངོས་ཡོད་རྒུའི་ཕ་ཡབ་ཡིན་པ་དང་། འཇིག་རྟེན་
སྐྱེ་འགྲོ་ཐམས་ཅད་ཕ་སྤུན་ཡིན་པའི་རླབས་ཆེན་གྱི་དགོངས་པ་གཉིས་ལ་བརྟེན་ནས་ངེད་ལ་
སློབ་གསོ་གནང་། དེ་ནི་དམ་ཚིག་དང་ཆོས་ཀྱི་སྙིང་པོ་ཐམས་ཅད་ཀྱི་བསམ་བློའི་རྨང་གཞི་
རེད། དཀོན་མཆོག་ནི་བརྩེ་དགའ་ཡིན་པ་དང་། དཀོན་མཆོག་ནི་རང་རེའི་སྐྱེད་བྱེད་ཡིན་
ཅིང་། ངེད་ཅག་ནི་དེ་ཡི་བུ་ཕྲུག་རེད། ཉི་མ་སྤྲིན་པའི་འོག་ནས་དྭངས་པའི་དུས་ཤིག་ཤར་ངེས་
ཡིན་པ་དང་། དྲང་བདེན་ནི་མ་རུངས་པ་ལས་རྣམ་པར་རྒྱལ་ངེས་རེད།
འཇིག་རྟེན་འདི་རུ་ངེད་རང་འཚོ་བ་ཧ་ཅང་སྐྱིད་པས། ཤི་བའི་རྗེས་ཀྱི་གནས་ཚུལ་ལ་
བསམ་གཞིགས་བྱེད་པ་ཧ་ཅང་ཉུང་ཉུང་ཡིན། འོན་ཏེ་སྐབས་རེར་ངེད་ཀྱི་གཤེགས་ཟིན་པའི་
གྲོགས་བཟང་འགའ་ཡི་རྣམ་ཤེས་རང་ཤུགས་སུ་དྲན་བཞིན་གདའ། ཁོང་རྣམས་འཇིག་རྟེན་
མི་ཡུལ་དང་བྲལ་ནས་ལོ་མང་པོ་སོང་ན་ཡང་། སྔར་བཞིན་ངེད་ཀྱི་ཁ་རྩ་ན་བཞུགས་ཡོད་པ་
ལྟར་སྣང་ལ། གལ་སྲིད་ཁོང་རྣམས་ཀྱིས་ཉིན་ཞིག་ངེད་ཀྱི་ལག་པར་འཆང་བཞིན་དུ་དེ་སྔ་
ལྟར་ངེད་དང་མཛའ་བརྩེའི་གཏམ་གླེང་གནང་བ་ཡིན་ན། ངེད་རང་དེ་ལ་ཡ་མཚན་གཏན་
ནས་སྐྱེ་བ་མི་འདུག་གོ །
ཆོས་རྗེ་བྷོ་རུག་སི་ལགས་སྐུ་གཤེགས་རྗེས། ངེད་ཀྱིས་དམ་པའི་མདོ་ཞེས་པ་ཆ་ཚང་
བར་ཐེངས་གཅིག་ལ་བཀླགས་པ་ཡིན་ལ། ངེད་ཀྱིས་ད་དུང་མཚན་ཉིད་རིག་པའི་ལྟ་ཕྱོགས་
ནས་ཆོས་ལུགས་ཀྱི་སྐོར་རྒྱས་བཤད་བྱས་པའི་གསུང་རྩོམ་ཁ་ཤས་བཀླགས་པའི་ཁྲོད་དུ་སི་ཝེ་
དྷན་བྷོར་གྷེས་མཛད་པའི་ལྷ་ཡུལ་དང་དམྱལ་ཁམས་ཞེས་པ་དང་། དྷ་རུ་མོཎ་ཌེས་མཛད་པའི་
སྐྱེ་རྒུའི་ཡར་རྒྱས་ཞེས་པ་གཉིས་ཡོད། འོན་ཏེ་ངེད་ཀྱི་སེམས་ལ་ཕན་ཆེ་ཤོས་ནི་ཆོས་རྗེ་བྷོ་
རུག་སི་ལགས་ཀྱི་དམིགས་མེད་བརྩེ་བའི་སྙིང་རྗེའི་དམ་ཚིག་དེ་རང་ཡིན་སྣང་འཆར། ངེད་
ཀྱིས་སྐུ་ཞབས་ཧཎ་རུད་དྷ་རུ་མོཎ་ཊེ་ལགས་ངོ་ཤེས་ལ། ཁོང་གིས་ཕྱག་གཏོང་དུས་སེམས་རྩ་
འཁོལ་ལ་སྟོབས་དང་ལྡན་པ་དེ་ནི་དངོས་གནས་བཀའ་དྲིན་ཆེན་པོ་ཡིན་བསམ་གྱིས། ཁོང་
གིས་མི་ལ་ཐུགས་སྣང་གཤིན་ཤོས་གནང་བ་དང་། མཁྱེན་རྒྱ་ཆེ་ལ་སྨྲ་མཁས་པས། ཁོང་གང་
དུ་ཕེབས་རུང་དེ་གའི་མི་རྣམས་ལ་ཡིད་མུག་གཏན་ནས་སྐྱེ་བར་མི་འགྱུར་རོ། །
འབུམ་རམས་པ་ཨའོ་ལི་ཧྥེར་ཝེཎ་དྷེལ་ཧོལ་མུ་སི་ལགས་དང་ཐེངས་དང་པོ་མཇལ་ཚུལ་
དེ་ངེད་ཀྱིས་གསལ་ལེར་དྲན་གྱིན་གདའ། ཁོང་གིས་སྲས་མོ་སཱ་ལི་ཧྥཎ་ལགས་དང་ངེད་རང་
གཟའ་ཉི་མའི་ཕྱི་དྲོ་ཞིག་ལ་ཁོང་མཇལ་བར་བཅར་རྒྱུའི་དུས་བཏབ་གནང་བ་རེད། དེ་དུས་
དཔྱིད་ཐོག་མའི་རང་སྒང་ཡིན་པ་དང་། ངེད་ཀྱིས་གཏམ་སྨྲ་རྒྱུ་སྦྱོང་མགོ་ཚུགས་ཙམ་རེད།
ངེད་གཉིས་སྒོ་ནས་འཛུལ་མ་ཉིད་ལ་ཁོང་གི་དཔེ་ཁང་དུ་ཁྲིད་ལ། ཁོང་ནི་གྱང་ཐབ་འཁྲིས་
ཀྱི་རྐུབ་སྟེགས་ལག་འཇུ་ཅན་ཞིག་གི་སྟེང་ན་བཞུགས་ནས་མཆིས། ཐབ་ཀྱི་ནང་དུ་མེ་དམར་
ལྷམ་ལྷམ་དུ་འབར་ཞིང་། བུད་ཤིང་སྲེག་སྒྲ་ཚག་ཚག་ཏུ་གྲགས་ལ། གང་དེ་སྔར་སོང་གི་བྱ་
བར་དྲན་གསོ་བྱེད་པའི་དབྱིངས་ལ་ཚུད་ནས་བསྡད་ཡོད་ཅེས་སུ་ཁོང་གིས་གསུངས།
ད་དུང་ཆའར་ལེ་སི་གཙང་པོའི་འོ་དོད་གསན་བཞིན་ཡོད་དམ་ཞེས་སུ་ངེད་ཀྱིས་དྲིས།
ཡོད་ལགས། ཆའར་ལེ་སི་གཙང་པོས་ངེད་རང་ལ་ཡིད་འོང་འདས་དོན་མང་པོ་ཞིག་
དྲན་དུ་བཅུག་སོང་ཞེས་སུ་ཁོང་གིས་གསུངས།
ཁང་པའི་ནང་ནས་པར་འདེབས་བྱེད་ཀྱི་སྣུམ་སྣག་དང་ཀོ་པགས་ཀྱི་དྲི་ངད་ཅིག་འཐུལ་
བ་དེ་ལས། དེ་གའི་གང་སར་དཔེ་དེབ་ཀྱིས་ཁེངས་ནས་ཡོད་པ་ངེད་ཀྱིས་ཤེས། ངེད་ཀྱིས་
ལག་པ་བརྐྱངས་ནས་དཔེ་དེབ་འཚོལ་བར་དབང་མེད་དུ་ཐལ་ལ། ཐཎ་ཎེ་སཎ་གྱི་སྙན་ངག་
ཕྱོགས་བསྒྲིགས་བཟོ་བཀོད་ལེགས་པོ་ཞིག་ལ་ངེད་ཀྱི་སོར་མོས་རེག་པ་དང་། སྲས་མོ་སཱ་ལི་
ཧྥཎ་ལགས་ཀྱིས་ངེད་ལ་དེབ་མིང་གསུངས་བྱུང་བས། ངེད་ཀྱིས་གྱེར་འདོན་བྱས་པ་འདི་ལྟ་
སྟེ།
མཆོངས་ཤིག་མཆོངས་ཤིག་མཐའ་ཡས་རྒྱ་མཚོ་ཀྱེ། །
བྲག་རྡོ་མཁྲེགས་པོ་དེ་ལ་རྡོབས་ཤིག་ཨང་། །
དེ་དུས་གཅེས་པར་འོས་པའི་སྙན་ངག་པ་དེ་ཐུགས་སེམས་གཡོས་ནས་སྤྱན་ཆབ་བསིལ་
བའི་ཐིགས་པ་ངེད་ཀྱི་ལག་པའི་སྟེང་དུ་ལྷུང་བ་ངེད་ཀྱིས་ཚོར་བས། ངེད་ཀྱི་སེམས་པ་ཤིན་
ཏུ་དོགས་མི་བདེ་བར་གྱུར་ཏེ། གྱེར་འདོན་བྱེད་མཚམས་བཞག་པ་ཡིན། ཁོང་གིས་ངེད་རང་
ཁོང་གི་ཞབས་སྟེགས་ལག་འཇུ་ཅན་གྱི་སྟེང་ལ་སྡོད་དུ་བཅུག་པ་དང་། ཅ་ལག་ཡ་མཚན་
ཅན་སྣ་ཚོགས་བསྣམས་ཕེབས་ནས་ངེད་རང་ལ་རྩེད་མོ་རྩེར་བཅུག་གནང་བྱུང་། ཁོང་གི་
ཐུགས་འདོད་ལྟར་ངེད་ཀྱིས་བཀག་སྐྱིལ་ནང་ཚུད་པའི་དུང་ཉ་དབྱིབས་མ་ཞེས་པའི་སྙན་ངག་
དེ་གྱེར་འདོན་བྱས་པ་ཡིན་ལ། དེ་ནི་ངེད་རང་ཤིན་ཏུ་དགའ་བའི་སྙན་ངག་ཅིག་རེད། རྗེས་
སུ་ངེད་ཀྱིས་འབུམ་རམས་པ་ཧོལ་མུ་སི་ལགས་ཐེངས་ཁ་ཤས་མཇལ་ལ། ངེད་རང་ཁོང་གི་
སྙན་ངག་ལ་དགའ་བར་མ་ཟད། ཁོང་གི་སྤྱོད་ལམ་ལ་རྗེས་སུ་ཡི་རང་ཞུ་སེམས་ཇེ་ཆེ་ཇེ་ཆེར་
སོང་།
འབུམ་རམས་པ་ཧོལ་མུ་སི་ལགས་དང་མཇལ་ནས་ཡུན་རིང་མ་སོང་བར། སྐྱིད་སྣང་
ལྡན་པའི་དབྱར་ཁའི་ཉིན་མོ་ཞིག་ལ། ངེད་ཀྱིས་སྲས་མོ་སཱ་ལི་ཧྥཎ་ལགས་དང་ལྷན་དུ་སྐུ་
ཞབས་ཧུད་དྷིར་ལགས་མཇལ་བར་ཕྱིན་པ་ཡིན། ཁོང་གི་དབེན་ཞིང་འཇམ་པའི་གཟིམ་ཤག་
དེ་མེ་རུད་མེག་གཙང་འགྲམ་དུ་གནས་པ་དང་། ཁོང་ནི་ཐུགས་རྒྱུད་འཇམ་ཞིང་བཀའ་མོལ་
གསུང་མཁས་པ་དེས་ངེད་ལ་བག་ཆགས་ཧ་ཅང་བཟང་པོ་ཞིག་བཞག་བྱུང་། ཁོང་ལ་སོ་སོའི་
སྙན་ངག་ཕྱོགས་བསྒྲིགས་ཤིག་ཡོད་པ་དེ་ནི་འབུར་ཡིག་པར་མ་ཡིན་པ་དང་། ངེད་ཀྱིས་དེ་
ཡི་ཁྲོད་ནས་སློབ་གྲྭར་སྡོད་དུས་ཞེས་པ་ཞིག་བཀླགས་པ་ཡིན། ཁོང་གིས་ངེད་ཀྱི་སྒྲ་དག་པོ་
ཡོད་པ་གསན་རྗེས། ཚིག་ཧ་ཅང་གསལ་པོ་འདུག་ཅེས་གསུངས་ནས་ཤིན་ཏུ་མཉེས་མཉེས་
མཛད། ངེད་ཀྱིས་ཁོང་ལ་སྙན་ངག་དེའི་སྐོར་མང་པོ་ཞིག་དྲིས་ཤིང་། ཁོང་གི་ཞལ་མཆུའི་
སྟེང་དུ་ལག་པ་བཞག་ནས་ཁོང་གིས་ལན་བསྐྱོན་པར ( ཉན་པ ) ཡིན། ཁོང་གིས་སྙན་ངག་
ནང་གི་ཁྱེའུ་དེ་ནི་ཁོང་རང་ཉིད་ཡིན་པ་དང་། བུ་མོ་དེའི་མིང་ལ་སཱ་ལིད་ཟེར་ཞེས་གསུངས་
ལ། ཁོང་གིས་ད་དུང་བཀའ་མོལ་གཞན་འགའ་གསུངས་ཀྱང་ངེད་ཀྱིས་བརྗེད་ཟིན་འདུག
ངེད་ཀྱིས་སླར་ཡང་དཀོན་མཆོག་ལ་བསྟོད་པ་ཞེས་པའི་སྙན་ངག་ཅིག་གྱེར་འདོན་བྱས་ལ།
དུམ་བུ་མཇུག་ཤོས་གཉིས་གྱེར་དུས། ཁོང་གིས་བྲན་གཡོག་གི་འཇིམ་བརྙན་ཞིག་ངེད་ཀྱི་
ལག་ཏུ་གཏད་བྱུང༌། བྲན་གཡོག་དེའི་ཙོག་པུར་བསྡད་པའི་ལུས་ལས་ལྕགས་ཐག་མར་ལྷུང་
བའི་ཚུལ་དེ་དང་དཀོན་མཆོག་གི་ཕོ་ཉས་འཕགས་པ་ཕད་ཋར་བཙོན་ནས་ཕྱིར་འདྲེན་དུས་
ཕད་ཋར་གྱི་སྐུ་ལས་ལྕགས་སྒྲོག་བུད་པའི་ངང་ཚུལ་གཉིས་མཚུངས་པར་སྣང་། རྗེས་སུ་ངེད་
ཚོས་ཁོང་གི་དཔེ་ཁང་ནང་དུ་ཕྱིན་ལ། ཁོང་གིས་སྲས་མོ་སཱ་ལི་ཧྥཎ་ལགས་ཀྱི་མཛད་འཕྲིན་
ལ་རྗེས་སུ་ཡི་རང་ཞུ་ལུགས་མཚོན་པའི་ཕྱག་བྲིས་ཕྱག་བསྟར་མ་གནང་བ་དང་། ཁོང་གིས་
ངེད་ལ། སྲས་མོ་སཱ་ལི་ཧྥཎ་ལགས་ནི་ཁྱེད་ཀྱི་བསམ་བློར་བཅིངས་འགྲོལ་གཏོང་མཁན་དེ་
རེད་ཅེས་གསུངས་བྱུང༌། ཁོང་གིས་ངེད་གཉིས་རྒྱལ་སྒོའི་ཁ་བར་སྐྱེལ་བར་ཕེབས་པ་དང་།
ཤིན་ཏུ་འཇམ་པོས་ངེད་ཀྱི་དཔྲལ་བར་འོ་ཞིག་གནང་། ངེད་ཀྱིས་ཕྱི་ལོའི་དབྱར་ཁར་ཁོང་
མཇལ་བར་བཅར་རྒྱུ་ཁས་ལེན་ཞུས་ཀྱང་། ཁ་ཆད་དོན་དུ་མ་འཁྱོལ་གོང་ལ་ཁོང་སྐུ་གཤེགས་
ཟིན།
ངེད་ལ་དགུང་ལོ་ཤིན་ཏུ་མཐོ་བའི་མཛའ་བོ་མང་པོ་ཡོད་པ་ལས། འབུམ་རམས་པ་ཨད་
དྷ་ཝར་ཊེ་ཨད་ཧྥུ་རོད་ཋེ་ཧེལ་ལགས་ཀྱང་དེའི་ཁྲོད་ཀྱི་གཅིག་རེད། ངེད་རང་ལོ་བརྒྱད་ལ་
སོན་དུས་ཁོང་ངོ་ཤེས་པ་དང་། ལོ་ན་ཚོད་ཇེ་ཆེར་འགྲོ་བ་དང་བསྟུན་ནས་ངེད་ཀྱིས་ཁོང་ལ་
བཅངས་པའི་བརྩེ་སེམས་ཀྱང་ཇེ་ཟབ་ཏུ་ཕྱིན་སོང་། ཁོང་ནི་མཁྱེན་རྒྱ་ཆེ་ལ་སྙིང་རྗེའི་སེམས་
མཆོག་དང་ལྡན་ཞིང་། སྲས་མོ་སཱ་ལི་ཧྥཎ་ལགས་དང་ངེད་གཉིས་དཀའ་ཁག་ལ་ལུས་པའི་
སྐབས་ཀྱི་གྲོགས་བཟང་ཞིག་རེད། ཁོང་གིས་སྲ་ཞིང་བརྟན་པའི་ཕྲག་པ་ཟུང་ལ་བརྟེན་ནས་
ངེད་ཚོ་དཀའ་ཉེན་མང་པོ་ལས་ཐར་རོགས་གནང་། ངེད་ཚོ་ཙམ་མ་ཟད། ཁོང་གིས་དཀའ་
ངལ་གྱི་ཁྲོད་དུ་གནས་སོ་ཅོག་ལ་དེ་ལྟར་མཛད་ལ། བརྩེ་དགར་བརྟེན་ནས་ལུང་ཚིག་རྙིང་
ར་གོ་བ་གསར་པ་ལེན་རྒྱུ་ཡོད་པ་མཛད་ཅིང་། དད་མོས་ཇི་ལྟར་བྱེད་དགོས་པ་དང་། འཚོ་
བ་ཇི་ལྟར་སྐྱེལ་དགོས་པ། རང་དབང་བརྩོན་ལེན་ཇི་ལྟར་བྱ་དགོས་པ་བཅས་མི་རྣམས་ལ་
སློབ་སྟོན་མཛད་པར་མ་ཟད། རང་དཔེ་གཞན་སྟོན་ཡང་གནང་བ་རེད། ཁོང་ནི་རྒྱལ་ཁབ་
ལ་ཤ་ཞེན་ཆེ་བ་དང་། སྤུན་ཟླ་དབུལ་ཤོས་ཚོ་ལ་བརྩེ་ཞེན་ཆེ་ཞིང་། ཡར་འགྲོའི་འཚོ་བར་
བསྙེག་ཕྱིར་འབད་འབུངས་ལྷོད་མེད་མཛད་ལ། དྲིལ་བསྒྲགས་དང་སྐུལ་སློང་གནང་གིན་དུ་
ཉམས་ལེན་འབད་སྒྲུབ་ཀྱང་མཛད། ཁོང་ནི་སྐྱེ་རྒུའི་མཛའ་བོ་ལགས་ན། དཀོན་མཆོག་གིས་
དེ་ལ་བདེ་ལེགས་དང་ཤིས་པ་སྩོལ་བར་སྨོན།
ངེད་ཀྱིས་འབུམ་རམས་པ་ཨ་ལེགས་ཙཎ་ཊར་གྷ་རུད་ཨེམ་བྷེལ་ལགས་དང་ངེད་རང་
ཐོག་མར་ཇི་ལྟར་མཇལ་བའི་སྐོར་གོང་དུ་བྲིས་ཡོད། རྗེས་སུ་ངེད་ཀྱིས་སྣང་བ་སྐྱིད་པས་ཉི་མ་
མང་པོས་ཁོང་དང་ལྷན་དུ་བསྡད་མྱོང་ལ། སྐབས་རེར་ཝ་ཧྲེང་ཐོཎ་དང་། སྐབས་རེར་བྷོ་རོད་
ཐོཎ་རི་སྣའི་ལྟེ་བའི་གླིང་ཕྲན་གྱི་ཁོང་གི་ཁ་ཁུ་སིམ་པའི་གཟིམ་ཤག་ཏུ་བསྡད་པ་ཡིན། ལུང་
པ་དེ་བྷད་དྷེག་གྲོང་ཚོ་དང་བར་ཐག་ཤིན་ཏུ་ཉེ་ལ། ཆར་ལེ་སི་དྷ་དྷེ་ལིད་ཝར་ཎར་གྱི་དཔེ་
དེབ་ཀྱི་རྐྱེན་པས་གྲོང་ཚོ་དེ་སྐད་གྲགས་ཆེ། ངེད་ཀྱིས་ཁོང་གི་ཚོད་ལྟ་ཁང་དང་བྷོ་ར་སི་དྷ་
ཨོར་མཚེའུའི་འགྲམ་གྱི་ཐང་སྟོང་དུ་ཁོང་དང་ཚོད་ལྟའི་སྐོར་གླེང་རྒྱུ་དང༌། ཁོང་ལ་ཤོག་བྱ་
གློད་རོགས་བྱ་རྒྱུར་ཧ་ཅང་དགའ་པོ་ཡོད། ཁོང་གིས་ཤོག་བྱ་གློད་པ་ལ་བརྟེན་ནས་སླད་ཀྱི་
འཕུར་གྲུའི་འཕུར་སྐྱོད་ཆོས་ཉིད་མཁྱེན་འདོད་ཤིན་ཏུ་ཆེ། འབུམ་རམས་པ་བྷེལ་ལགས་ནི་
ཚན་རིག་གི་ཁྱབ་ཁོངས་ཧ་ཅང་མང་པོར་མཁས་པར་མ་ཟད། ཁོང་ནི་ཞིབ་འཇུག་བྱ་གཞི་
ངོ་རེ་བཞིན་གསོན་ཉམས་དོད་ལ་ངོ་མཚར་ལྡན་པའི་སྒོ་ནས་གསུང་བར་མཁས་ཤིང་། ཐ་
ན་ཆེས་དཔོག་པར་དཀའ་བའི་རིགས་པའི་གཞུང་ལུགས་ཀྱང་ཁོང་གིས་གསུངས་ཚེ་སྐྱེ་བོའི་
ཉན་འདོད་རབ་ཏུ་འཕེལ་བར་ནུས། ཁོང་གིས་ཞིབ་འཇུག་མང་ཙམ་བྱས་ན་གསར་གཏོད་
མཁས་པར་འགྱུར་ངེས་ཡིན་ཚུལ་ཁྱོད་ལ་སྟོན་པར་མཁས་པ་དང་། གང་དེ་ཁ་མཚར་ཀུ་རེར་
ཐུགས་སྤྲོ་ལ་སྙན་ངག་པའི་ཉམས་མདངས་དང་ལྡན་པ་ཞིག་རེད། ཁོང་ནི་ཕྲུ་གུར་མཉེས་ལ།
ཕྲུ་གུ་ལོང་བ་ཞིག་པང་དུ་འདེབས་རྒྱུ་བྱུང་ན་དེ་ནི་གང་དེས་མཉེས་ཤོས་སུ་མཛད་པ་ལགས།
ཁོང་གིས་ལོང་བའི་བྱ་བར་ལེགས་སྐྱེས་ཆེན་པོ་ཕུལ་བ་དེས་ཕྱི་རབས་བུ་རྒྱུད་རྣམས་ལ་བདེ་
བ་རྒྱུན་རིང་བསྐྲུན་རྒྱུ་རེད། ཁོང་སོ་སོས་བཏོད་པའི་མཛད་རྗེས་དང་། དེ་བཞིན་ཁོང་གི་སྐུལ་
འདེད་ཀྱི་འོག་ཏུ་གཞན་གྱིས་བཏོད་པའི་མཛད་རྗེས་གཉིས་ཀར་རང་རེས་བསྟོད་པ་འབུལ་བར་འོས།
ཎེའུ་གཡོད་དུ་ལོ་གཉིས་སྡོད་རིང་། ངེད་ཀྱིས་གྲགས་ཅན་མི་སྣ་མང་པོ་ཞིག་མཇལ་བྱུང་།
ཁོང་རྣམས་ཀྱི་མཚན་སྙན་ངེད་ཀྱིས་སྔ་ས་ནས་ཐོས་མྱོང་ཡང་། ཁོང་རྣམས་དང་མཇལ་ཡོང་
བ་ནི་སྣང་བའི་ཡུལ་ལའང་འཆར་མྱོང་མེད། ཁོང་རྣམས་དང་ཐེངས་དང་པོར་མཇལ་ས་མང་
ཆེ་བ་ནི་ངེད་ཀྱི་གྲོགས་མཆོག་ལའོ་རོ ཎ་སི་ཧུ་ཐོཎ་ལགས་ཀྱི་གཟིམ་ཤག་ཏུ་རེད། ངེད་རང་ཧུ་
ཐོཎ་སྟངས་དཔྱལ་གཉིས་ཀྱི་མཛེས་སྡུག་ཡིད་དུ་འོང་བའི་གཟིམ་ཤག་ལ་མགྲོན་པོར་བཅར་
རྒྱུ་དང་། ཁོང་གཉིས་ཀྱི་དཔེ་དེབ་འཇོག་ཁང་ལ་མཇལ་སྐོར་ཞུ་བའི་སྐལ་པ་ཤིན་ཏུ་བཟང་པོ་
བྱུང་། མཁྱེན་པའི་བདག་པོར་གྱུར་པའི་མཛའ་བོ་མང་པོས་ཁོང་སྟངས་དཔྱལ་གཉིས་ལ་མོས་
གུས་ཞུ་ལུགས་མཚོན་པའི་ཕྱག་བྲིས་ཕྱག་བསྟར་མ་གནང་ཡོད། སྐུ་ཞབས་ཧུ་ཐོཎ་ལགས་ལ་
སྐྱེ་བོའི་བསམ་སྤྱོད་བཟང་ཤོས་འཕེལ་བར་བྱེད་པའི་འཇོན་ཐང་ཞིག་ལྡན་ཡོད་ཅེས་མི་རྣམས་
ཀྱིས་སྨྲ་བ་དེ་ནི་དོན་ལ་གནས་པ་ཞིག་རང་རེད། ཁྱེད་ཀྱིས་ཁོང་ལ་རྒྱུས་མངའ་ལེན་པར་ང་
ཡིས་རྒྱུས་མངའ་ཆེ་བའི་མི་ཞེས་པའི་རྩོམ་དེ་བཀླག་མི་དགོས་ཏེ། ཁོང་ནི་ངེད་ཀྱིས་ངོ་ཤེས་
པའི་ཁྲོད་ནས་ཐུགས་སེམས་བཟང་ཤོས་དང་། ཁོག་པ་ཡངས་ཤོས་ཤིག་ཡིན་པ་དང་། སྐྱིད་
སྡུག་མཉམ་ཁུར་ཐུབ་མཁན་གྱི་གྲོགས་མཆོག་དམ་པ་ཞིག་རེད། ཁོང་གིས་གང་ཟག་མི་ལ་དེ་
ལྟར་གནང་བར་མ་ཟད། དུད་འགྲོ་ཁྱི་ལ་ཡང་དེ་ལྟར་གནང་བ་ལགས།
ལྕམ་སྐུ་ཞབས་ཧུ་ཐོཎ་ལགས་ནི་ལྷག་བསམ་དག་ལ་ཡིད་རྟོན་རུང་བའི་གྲོགས་མོ་ཞིག་
ཡིན་པ་དང་། ངེད་ཀྱི་སེམས་པའི་ཡོན་ཏན་རྩ་ཆེ་ཤོས་མང་པོ་ཞིག་ནི་ཁོང་གི་སྐུ་དྲིན་ལ་
བརྟེན་ནས་ཐོབ་པ་ཞིག་རེད། སློབ་ཆེན་གྱི་དུས་རིམ་ཧྲིལ་པོའི་ནང་དུ་ངེད་ལ་ཡར་རྒྱས་ཅི་
བྱུང་ཀུན་ནི་ཁོང་གིས་སློབ་སྟོན་དང་རོགས་རམ་བར་མེད་གནང་བ་ལ་བརྟེན་ནས་བྱུང་བ་
ཞིག་རེད། སྐབས་རེར་སློབ་སྦྱོང་གི་ཐད་ལ་དཀའ་ངལ་ཤིན་ཏུ་ཆེན་པོ་འཕྲད་ནས་ངེད་རང་
ཡིད་ཆད་དྲག་པོས་རབ་ཏུ་མནར་བའི་ཚེ། ཁོང་གི་ཕྱག་འཕྲིན་འབྱོར་མ་ཉིད་ལ་ངེད་ཀྱི་
སྙིང་སྟོབས་ལྡབ་བརྒྱར་འཕེལ་ལ། ངེད་ཀྱི་ཕོ་ཚོད་ཀྱང་རྒྱས་པར་གྱུར། དཀའ་ངལ་གང་ཞིག་
སྔོན་ལ་ཁྱད་གསོད་བྱེད་ཐུབ་ན། རྗེས་ཀྱི་དཀའ་ངལ་ཁྱད་གསོད་བྱེད་རྒྱུ་སླ་མོ་ཡིན་ལུགས་
ཁོང་གིས་ངེད་རང་མྱོང་བ་དངོས་ཀྱི་ནང་ནས་ཤེས་སུ་བཅུག
སྐུ་ཞབས་ཧུ་ཐོཎ་ལགས་ཀྱིས་རྩོམ་རིག་ལས་རིགས་ཀྱི་མཛའ་བོ་མང་པོ་ཞིག་ལ་ངེད་
རང་ངོ་སྤྲོད་གནང་བ་དང་། དེ་དག་གི་ཁྲོད་ནས་སྙན་གྲགས་ཆེ་ཤོས་ནི་སྐུ་ཞབས་དབེ་ལེམ་
དྷི་ཨཎ་ཧའོ་ཝེལ་སི་ལགས་དང་མར་ཁེ་དུ་ཝཎ་ལགས་རེད། ངེད་ཀྱིས་ད་དུང་སྐུ་ཞབས་རུད་
ཆར་ཊེ་རྗེལ་དྷར་ལགས་དང་། སྐུ་ཞབས་ཨད་དྷ་མུཎ་ཊེ་ཁ་ལ་རོ ཎ་སི་སི་ཐད་མཎ་ལགས་
བཅས་དང་མཇལ་མྱོང་། ངེད་ཀྱིས་སྐུ་ཞབས་ཆར་ལེ་སི་དྷ་དྷེ་ལིད་ཝ་ཎེར་ལགས་ངོ་ཤེས་
ལ། ཁོང་ནི་སྐྱེ་བོའི་ཡིད་དབང་འགུགས་ནུས་ཆེ་ཤོས་མངའ་བའི་སྒྲུང་གཏམ་རྩོམ་པ་པོ་དང་
ཆེས་གཅེས་པར་འོས་པའི་མཛའ་བོ་ཞིག་ཡིན་པ་དེ་ནི་ཐུགས་རྗེ་ཆེན་པོའི་ཡོན་ཏན་གྱིས་རབ་
ཏུ་ཕྱུག་པ་ཞིག་རེད། ཁོང་གིས་རང་ལ་ཇི་ལྟར་གཅེས་པ་དེ་བཞིན་དུ་ཉིད་ཀྱི་ཁྱིམ་མཚེས་
ཚུད་པའི་སེམས་ཅན་ཀུན་ལ་བྱམས་ཤིང་བརྩེ་ཞེས་ཀུན་གྱིས་གླེང་བར་བྱེད། ཐེངས་ཤིག་ལ་
སྐུ་ཞབས་ཝ་ཎེར་ལགས་ཀྱིས་ནགས་ཚལ་གྱི་སྙན་ངག་པ་འཇོཎ་བྷེ་རེ་སི་ལགས་འཁྲིད་ནས་
ངེད་ལ་གཟིགས་པར་ཕེབས་བྱུང༌། ཁོང་གཉིས་ནི་ཐུགས་རྒྱུད་འཇམ་ཞིང་འདྲིས་བཤིབ་
བདེ་བ་དང་། ལྷུག་རྩོམ་དང་སྙན་ངག་གསར་རྩོམ་གྱི་ཐད་ལ་ཁོང་གཉིས་རིག་པ་དེ་ལྟར་རྒོད་
པར་ངེད་ཀྱིས་མོས་གུས་ཧ་ཅང་ཆེན་པོ་ཞུ་བཞིན་ཡོད་ལ། ད་ཆ་སླར་ཡང་ཁོང་གཉིས་ཀྱི་ཡ་
རབས་དམ་པའི་སྤྱོད་བཟང་ཡང་ཚོར་སོང༌། རྩོམ་རིག་ལས་རིགས་ཀྱི་མི་སྣ་གྲགས་ཅན་དེ་
ཚོས་གསུང་གླེང་གནང་དུས་ངོ་མཚར་ཤིན་ཏུ་ཆེ་ལ། རྩོད་གླེང་གནང་དུས་སྨྲ་ལྕེ་ཤིན་ཏུ་བདེ་
ཞིང་ཚིག་རྣོ་བ་དང་། ཇི་ཙམ་གླེང་ན་དེ་ཙམ་གྱིས་གཏིང་ཇེ་ཟབ་ཏུ་སོང་ནས། ངེད་ཀྱིས་རྟག་
པར་ཁོང་རྣམས་ཀྱི་གསུང་གླེང་གི་རྗེས་མི་ཆོད། དེ་ཡང་ངེད་རང་ཁྱེའུ་ཨད་སི་ཁད་ཎེའུ་
སིས་ཨེ་ཎེད་སིའི་རྗེས་སུ་འབྲངས་ནས( རོ་མའི་ལྷ་སྒྲུང་ནང་གི་མི་སྣ་གཉིས་ཏེ། སྔ་མ་ནི་ཕྱི་
མའི་བུ་ཡིན་པའོ) སྣང་བ་འབུམ་ལྡན་གྱི་ལམ་ལ་ཆས་པ་དང་འདྲ་ཞིང་། ཨེ་ཎེད་སིས་གོམ་
ཆེན་མྱུར་སྤོ་བྱེད་པ་དང་། ཁྱེའུ་ཨད་སི་ཁད་ཎེའུ་སི་ནི་གོམ་ཆུང་སྤོ་བཞིན་རྗེས་མ་ཟིན་པར་
ཁོ་ན་ལུས་པ་དེ་དང་འདྲའོ། །འོན་ཏེ་ཁོང་རྣམས་ཀྱིས་ངེད་ཀྱི་མོས་པ་དང་བསྟུན་ཆེད། རྐང་
བཙུགས་ནས་ངེད་དང་གསུང་གླེང་མཛད་ཅིང༌། སྐུ་ཞབས་རྗེལ་དྷར་ལགས་ཀྱིས་མཚན་མོ་
ཟླ་འོད་ཀྱི་འོག་ཏུ་བྱེ་ཐང་བརྒལ་ནས་གཏོར་གཟུགས་མཐོ་ལྕོག་གི་ཕྱོགས་སུ་ཕེབས་པའི་སྐོར་
ངེད་ལ་གསུངས་བྱུང་། ཐེངས་ཤིག་ལ། ཁོང་གིས་ངེད་ལ་ཕྱག་འཕྲིན་བསྐུར་ཕེབས་པའི་
སྟེང་དུ་ས་ཡིག་འགོད་དུས་ཀོང་ལ་བརྡིབས་པའི་རྟགས་ཐམ་མནན་ནས་ངེད་ཀྱིས་རེག་པས་
ཚོར་བདེ་ཡོང་བར་མཛད། དེ་ཉིད་མཐོང་ཚེ་འབུམ་རམས་པ་བྷེལ་ལགས་ཀྱིས་ངེད་ལ་བསྐུར་
ཕེབས་པའི་ཕྱག་འཕྲིན་ལ་ས་ཡིག་འགོད་དུས་ཀྱང་རྟག་པར་ཁབ་ཚགས་བསྐྱོན་ནས་ལོང་
ཡིག་བྲིས་ཏེ། ཁོང་གི་ཉམས་ཁྱད་མཚོན་པར་མཛད་ཚུལ་དེ་ཡང་དྲན་བྱུང་། མར་ཁེ་དུ་ཝཎ་
ལགས་ཀྱིས་ཁོང་གི་སྒྲུང་གཏམ་ཐུང་གྲས་ངོ་མཚར་ཅན་རེ་གཉིས་ངེད་ལ་བཀླགས་གནང་བར་
ངེད་ཀྱིས་ཉན་པ་ཡིན། ཁོང་གི་དགོངས་པ་བཞེས་སྟངས་དང་བྱ་སྤྱོད་ཚང་མ་གཞན་དང་མི་
འདྲ་བ་དང༌། ཁོང་དང་ཕྱག་གཏོང་རེས་བྱེད་དུས་ཁོང་གི་སྤྱན་ཟུང་ལས་འོད་མདངས་ཆེམ་
ཆེམ་འཚེར་བཞིན་ཡོད་པ་ངེད་ཀྱིས་ཚོར་ཐུབ་ལ། ཐ་ན་ཁོང་གིས་སྨྲ་བརྗོད་ལས་འདས་པའི་
གསུང་གདངས་ཁྱད་མཚར་པོ་ཞིག་གི་ཐོག་ནས་ཟུར་ཟ་དང་འཕྱ་དམོད་གནང་དུས་ཀྱང་།
ཁོང་གི་ཐུགས་ནི་མི་ཆོས་རིང་ལུགས་ཀྱི་ཡོན་ཏན་གྱིས་ཕྱུག་པའི་ཨི་ལི་ཨ་དྷེའི་སྤྲུལ་པ་འགྱེད་
པ་ཞིག་ཡིན་པ་ཁྱེད་ཀྱིས་སྔར་བཞིན་ཚོར་ནུས་སོ། །
ཎེའུ་གཡོད་དུ་ངེད་ལ་ད་དུང་འཕགས་པ་ཎེ་ཀོ་ལཱ་སི་ཚགས་པར་གྱི་རྩོམ་སྒྲིག་མ་ལྕམ་
སྐུ་ཞབས་མད་རོད་མེབ་སི་དྷོ་ཅེ་ལགས་དང་། སྡར་མ་ཞེས་པའི་དེབ་ཀྱི་རྩོམ་མཁན་མ་ལྕམ་
སྐུ་ཞབས་རེག་ས (ཁད་ཋེ་དྷོག་ལཱ་སི་ཝེ་གྷིཎ) ལགས་ལྟ་བུའི་མི་སྣ་ཡ་མཚན་ཅན་མང་པོ་
ཞིག་མཇལ་བྱུང་། ཁོང་རྣམས་ཀྱིས་ངེད་ལ་ཁོང་ཚོའི་དགོངས་པ་མཚོན་པའི་དཔེ་དེབ་དང་།
སྐྱེ་བོའི་སེམས་ལ་དྲོ་སྐྱིད་སྦྱིན་པའི་ཕྱག་འཕྲིན་དང་། དེ་བཞིན་སྐུ་པར་ཁག་ཅིག་བཅས་ཁོང་
རྣམས་ཀྱི་བརྩེ་སེམས་ཟབ་མོ་མཚོན་པའི་ཕྱག་རྟགས་གནང་བ་དེ་ཀུན་ངེད་ཀྱིས་རྟག་པར་
གཞན་ལ་ངོ་སྤྲོད་ཞུ་བཞིན་ཡོད།
གྲོགས་མཆོག་དམ་པ་གཞན་ཞིག་གིས་ཀྱང་རོགས་ཕན་ཆེན་པོ་གནང་མྱོང་། ཁོང་གིས་
ཡ་མེད་འཇོན་ཐང་ལ་བརྟེན་ནས་ཁེ་ལས་ཆེན་པོ་འགའ་ཞིག་གཉེར་མུས་ཡིན་པ་དང་། ཁོང་
གི་མཁས་མཛངས་ལྡན་ལ་ཐུགས་ཐག་ཆོད་པའི་འཇོན་ཐང་ལ་ཀུན་གྱིས་རྗེས་སུ་ཡི་རང་ཞུ་
ཞིང་། ཁོང་གིས་སྐྱེ་བོ་ཐམས་ཅད་བྱམས་བརྩེས་བསྐྱངས་ལ། ཕྱོགས་ཀུན་ཏུ་བྱ་བ་བཟང་པོ་
ཁ་རོག་ལ་སྒྲུབ་པར་མཛད། ཁོང་གི་གོ་གནས་ལ་བསམས་ན། ངེད་ཀྱིས་ཁོང་གི་སྐོར་ཞུ་བར་
མི་འོས་མོད། འོན་ཏེ་གལ་སྲིད་ཁོང་གི་ཐུགས་སྣང་གཤིན་པོའི་རོགས་རམ་མ་ཐོབ་པ་ཡིན་
ན། ངེད་རང་སློབ་གྲྭ་ཆེན་མོར་ཞུགས་རྒྱུའི་བསམ་འདུན་ནམ་ཡང་འགྲུབ་ཐབས་བྲལ་བས་ན།
ངེད་ཀྱིས་དེ་དོན་གསལ་འདེབས་མི་ཞུ་ཀ་མེད་ལགས།
འདས་ཟིན་པའི་ངེད་ཀྱི་འཚོ་བ་དུམ་བུ་དེ་ནི་ངེད་ཀྱི་གྲོགས་བཟང་ཚོ་དང་ཁ་འབྲལ་
ཐབས་མེད། ལུས་ཁམས་ཐད་ཀྱི་སྐྱོན་ཆས་ངེད་ཀྱི་འཚོ་བར་ཚོད་འཛིན་ཧ་ཅང་ཆེན་པོ་བྱས་
ན་ཡང་། གྲོགས་བཟང་རྣམས་ཀྱི་བཀའ་དྲིན་གྱིས་ངེད་རང་སྐྱེ་བོ་སྤྱིར་བཏང་བར་འཐོབ་
ཐབས་བྲལ་བའི་དམིགས་བསལ་གྱི་ཁེ་དབང་མང་པོ་ཞིག་ལ་ལོངས་སུ་སྤྱོད་པའི་སྐལ་བཟང་
བྱུང་ནས། རྐྱེན་ངན་གོད་ཆག་གི་གྲིབ་སོ་ནག་པོའི་འོག་ཏུ་ཡང་ངེད་རང་བག་ཕེབས་སྤྲོ་སྣང་
ལྡན་པའི་འཚོ་བར་རོལ་རྒྱུ་བྱུང་།
གལ་སྲིད་ཧད་ལེཎ་གྱིས་ཁྱེད་ལ་འཕྲིན་ཡིག་འབུལ་རྒྱུ་
མང་དྲགས་ན། ཁྱེད་ཀྱི་ཐུགས་ལ་བུ་མོ་ཆུང་ཆུང་དེ་དེ་འདྲའི་
སུན་པ་ལ་ཨང་དགོངས་མི་ཡོང་ངམ། འོན་ཏེ་ཁྱེད་ནས་བུ་མོ་
དེར་བྱ་བཟང་མང་པོ་དེ་འདྲ་བསྒྲུབས་གནང་བས། བུ་མོ་དེས་
འཕྲིན་ཡིག་བྲིས་ནས་ཐུགས་རྗེ་ཆེ་ཞུ་ལུགས་མཚོན་པར་མ་
བྱས་ན་ཅི་ལ་འགྲིག་གམ། ཁྱེད་ནས་ཁྱེའུ་ཋམ་གྱི་སློབ་གསོའི་
ཐད་ལ་ཕྱག་དངུལ་ཞལ་འདེབས་བསྐྱོན་སོང་ཟེ་སྐུ་ཞབས་ཨ་
ཎག་ཎོ་སི་ལགས་ཀྱིས་ངེད་ལ་གསུངས་བྱུང་བས། ངེད་རང་ཇི་
ལྟར་དགའ་ཚུལ་ཁྱེད་ལ་ཨང་དང་པོར་མི་ཞུ་ཐབས་མེད་ལགས།
1. མ་སྤུན་གྱི་གཅེན་མོ་ཨཎ་ཎ་དང་ལྕམ་སྐུ་ཞབས་འཇོ་རྗེTཐེ་ཎར་ཕུལ་བ།
(སྤྱི་ལོ1887ལོའི་ཟླ་བ6པར། ཧད་ལེཎ་ལ་སློབ་གསོ་ཐོབ་ནས་ཟླ་ངོ་གསུམ་དང་ཕྱེད་སོང་བ་དང་།
དེ་དུས་ལོ་བདུན་ཡིན་ཞིང་། ཐོག་མའི་འཕྲིན་ཡིག་ལ་ཚེག་རྟགས་མེད་ལ་མིང་ཡང་བཀོད་མེད)
ཧད་ལེཎ་གྱིས་ཨན་ཎར་འཕྲིན་ཡིག་བྲིས། འཇོ་རྗེས་ཧད་ལེཎ་ལ་ཀུ་ཤུ་གཅིག་སྟེར།
ཤིཎ་ཕུ་སཎ་གྱིས་བྱེའུར་མེ་མདའ་འཕེན་རྒྱུ། འཇེག་གིས་ཧད་ལེ ཎ་ལ་རྒྱུག་པ་བྱེ་རིལ་སྟེར་རྒྱུ།
སྨན་པས་མེལ་དྷེ་རོད་ཊེར་སྨན་སྟེར་རྒྱུ། ཨ་མ་ལགས་ཀྱིས་མེལ་དྷེ་རོད་ཊེར་གོས་གསར་པ་
བཟོ་རྒྱུ།
2. བྷོ་སི་ཏོཎ་ལྷོ་མའི་ཕར་ཀིཎ་སི་ལོང་བའི་སློབ་གྲྭའི་བུ་མོ་ལོང་བ་ཚོར་བྲིས་པ།
(སྤྱི་ལོ1887ལོའི་ཟླ་བ9པ། དེ་དུས་ལོ་བདུན་ཡིན་པ་དང་།ཐོག་མའི་འཕྲིན་ཡིག་ལ་ཚེག་རྟགས་མེད་པ)
ཧད་ལེཎ་གྱིས་བུ་མོ་ལོང་བ་ཚོར་འཕྲིན་ཡིག་འབྲི། ཧད་ལེཎ་དང་རྒན་ལགས་ཀྱིས་བུ་
མོ་ལོང་བ་ཚོར་བལྟ་བར་འགྲོ། ཧད་ལེཎ་དང་རྒན་ལགས་ཀྱིས་རླངས་འཁོར་ལ་བསྡད་ནས་བྷོ་
སི་ཏོཎ་ལ་འགྲོ། ཧད་ལེཎ་དང་བུ་མོ་ཆུང་ཆུང་ཚོས་རོལ་རྩེད་བྱེད། ཧད་ལེཎ་གྱིས་སྐུ་ཞབས་
ཨ་ཎག་ཎོ་སི་ལགས་མཇལ་བར་འགྲོ། སྐུ་ཞབས་ཨ་ཎག་ཎོ་སི་ལགས་ཀྱིས་ཧད་ལེཎ་ལ་མཉེས་
པོ་དང་ཧད་ལེཎ་ལ་འོ་གནང་ངེས། ཧད་ལེཎ་གྱིས་བུ་མོ་ལོང་བ་ཚོ་དང་འདྲ་བར་ཡི་གེ་ཀློག་
ཤེས། རྩིས་རྒྱག་ཤེས། སྦྱོར་འབྲི་བྱེད་ཤེས། མེལ་དྷེ་རོད་ཊེ་བྷོ་སི་ཏོཎ་ལ་ཡོང་མེད། མེལ་དྷེ་
རོད་ཊེས་ངུས་པ་རེད། བུ་ལིཎ་ཧྲེ་དང་ཅང་པོའོ་བྷོ་སི་ཏོཎ་ལ་ཡོང་། པ་ལགས་ཀྱིས་བྱ་གག་
ལ་མེ་མདའ་འཕངས། བྱ་གག་ཆུ་ལ་ལྷུང་། ཅང་པོའོ་དང་སྨ་མིས་ཆུ་ལ་མཆོངས་ནས་རྐྱལ་
བརྒྱབ་སྟེ། བྱ་གག་ཁ་ལ་ཁྱེར་ནས་པ་ལགས་ལ་སྤྲད། ཧད་ལེཎ་དང་ཁྱི་ཁ་ཤས་རྩེད་མོ་རྩེས།
ཧད་ལེཎ་དང་རྒན་ལགས་མཉམ་དུ་རྟ་ལ་བཞོན། ཧད་ལེཎ་གྱིས་ལག་པར་རྩྭ་འཁྱེར་ནས་ཧཎ་
དྷིར་བྱིན། རྒན་ལགས་ཀྱིས་རྟ་ལྕག་གཞུས་ཏེ་ཧཎ་ངྷི་མགྱོགས་ཙམ་འགྲོ་རུ་བཅུག ཧད་ལེཎ་
ནི་ལོང་བ་རེད། ཧད་ལེཎ་གྱིས་བུ་མོ་ལོང་བ་ཚོར་བྲིས་པའི་འཕྲིན་ཡིག་ཡིག་སྐོགས་ཀྱི་ནང་
དུ་བླུགས།
རྗེས་སུ་མཇལ་ཡོང་།
ཧད་ལེཎ་ཁད་ལེར་ནས།
3.ཕར་ཀི ཎ་སི་ལོང་བའི་སློབ་གྲྭའི་སློབ་གཙོ་སྐུ་ཞབས་ཨ་ཎག་ཎོ་སི་ལགས་ལ་ཕུལ་བ།
(སྤྱི་ལོ1887ལོའི་ཟླ་བ11པར། དེ་དུས་ལོ་བདུན་ཡིན་པ། )
སྙིང་ནས་བརྩེ་བའི་སྐུ་ཞབས་ཨ་ཎག་ཎོ་སི་ལགས་སུ།
ངེད་ཀྱིས་ཁྱེད་ལ་འཕྲིན་ཡིག་འབྲི། ངེད་དང་རྒན་ལགས་ཀྱིས་པར་བརྒྱབ་པ་ཡིན།
རྒན་ལགས་ཀྱིས་པར་ཁྱེད་ལ་སྐུར་རྒྱུ་ཡིན་གསུང་གིན་འདུག པར་རྒྱག་མཁན་གྱིས་པར་
བརྒྱབ་སོང་། ཤིང་བཟོ་བས་ཁང་པ་བསྐྲུན། ལྡུམ་ར་བས་ས་རྐོ་བ་དང་ཡུར་མ་ཡུར་ཞིང་ཚལ་
བཏབ། ངེད་ཀྱི་ཨ་ལད་པད་ཀོག་གཉིད་ཁུག་ནས་གདའ། དེ་ན་བཞག མེལ་དྷེ་རོད་ཊེ་
གཟུགས་པོ་བདེ་ཐང་རེད། ཨ་ཁུ་ཧྥུ་རཎ་ཁེ་ལགས་ཤྭ་བ་བརྔོན་པར་ཕེབས་སོང་། ཁོང་ལོག་
ཕེབས་ན་ངེད་ཚོར་ཤྭ་བའི་ཤ་ཟ་རྒྱུ་ཡོང་བ་རེད། ངེད་ཀྱིས་ལག་འདེད་འཁོར་ལོའི་ནང་དུ་
བསྡད། རྒན་ལགས་ཀྱིས་ལག་འདེད་འཁོར་ལོར་འཕུལ་འདེད་བཏང་། ཤིན་བུ་སེཎ་གྱིས་
ངེད་ལ་ཨ་ཤོམ་དང་སྟར་ཀ་སྟེར། མ་སྤུན་གྱི་གཅེན་མོ་རོ་སཱས་ཁོང་གི་ཨ་མར་བལྟ་བར་ཕྱིན།
གཟའ་ཉི་མར་མི་རྣམས་ཆོས་ཁང་ལ་འགྲོ། ངེད་ཀྱིས་དེབ་ཀྱི་ནང་ནས་ཝ་མོ་དང་སྒམ་མཐོང་
བྱུང༌། ཝ་མོས་སྒམ་ནང་བསྡད་ཡོད། ངེད་རང་སོ་སོའི་དེབ་ལྟ་རྒྱུར་དགའ།
རྗེས་སུ་མཇལ་ཡོང་།
ཧད་ལེཎ་ཁད་ལེར་ནས།
4. སྐུ་ཞབས་མད་ཁེལ་ཨ་ཎག་ཎོ་སི་ལགས་ལ་ཕུལ་བ།
( 1888ལོའི་ཟླ་བ2པར། དེ་དུས་ལོ་བརྒྱད་ཡིན་པ། )
ངེད་ཀྱི་སྙིང་ནས་བརྩེ་བའི་སྐུ་ཞབས་ཨ་ནག་ཎོ་སི་ལགས་སུ།
ལོང་ཡིག་གི་ཐོག་ནས་ཁྱེད་ལ་འཕྲིན་ཡིག་འབྲི་རྒྱུ་བྱུང་བར་ངེད་རང་དགའ་སྤྲོ་ཧ་ཅང་
ཆེ། དེ་རིང་ཞོགས་པར་ལུ་ཤི་ཨེཎ་ཐང་བུ་སེཎ་གྱིས་ངེད་ལ་མེ་ཏོག་མུ་མེན་དང༌། ཁ་ཆེ་གུར་
ཀུམ་དང༌། ཚེ་རིང་མེ་ཏོག་བཅས་ཆུན་པོ་གཅིག་སྟེར། གཟའ་ཉི་མར་ཨད་དྷེ་ལིཎ་མོ་ཤིས་
ངེད་ལ་ཨ་ལད་པད་ཀོག་དེ་ཎེའུ་གཡོད་ནས་དབོར་ཡོང་བ་རེད། དེའི་མིང་ལ་ཨད་དྷེ་ལིཎ
ཁད་ལེར་ཟེར། དེས་མིག་ཟུམ་པ་དང་། ལག་ངར་གུག་པ། ཙོག་པུར་སྡོད་པ། ཀེ་རེར་ལང་
བ་བཅས་བྱེད་ཤེས། དེས་གོས་དམར་པོ་སྙིང་རྗེ་པོ་ཞིག་གྱོན་ཡོད་པ་དེ་ནི་ཎཎ་སིད་ཀྱི་གཅུང་
མོ་རེད། ངེད་ནི་དེ་གཉིས་ཀྱི་ཨ་མ་རེད། ཨཱུ་ལའེ་ནི་དེ་གཉིས་ཀྱི་མ་སྤུན་གཅེན་མོ་རེད།
ཎཎ་སིད་ནི་ཕྲུ་གུ་སྡུག་ཅག་ཅིག་རེད། ངེད་མོང་ཧྥེ་སིར་འགྲོ་དུས་མོས་ངུ་བཤར་བརྒྱབ་པས།
ངེད་ཀྱིས་མོ་ལ་དབྱུག་པས་གཞུས་པ་ཡིན།
མེལ་དྷེ་རོད་ཊེས་ཁྱིམ་བྱར་གོ་རེ་ཞིག་གུ་སྟེར། ངེད་རང་གཅུང་མོ་ཆུང་ཆུང་དང་མཉམ་
དུ་རྩེད་མོ་རྩེ་རྒྱུར་དགའ།
ངེད་དང་རྒན་ལགས་མོང་ཧྥེ་སིར་ཨ་ནེ་ཎཎ་ཉི་ལགས་དང་ཨ་ཕྱི་ལགས་མཇལ་བཪ་
ཕྱིན། ལུ་དབྱི་སི་ནི་ཨ་ནེ་ཎཎ་ཉི་ལགས་ཀྱི་ཕྲུ་གུ་རེད། རྒན་ལགས་ཀྱིས་ངེད་ལ་གོས་སྙིང་
རྗེ་པོ་ཞིག་ཉོས། ད་དུང་ངེད་ལ་ལག་ཤུབས་དང༌། རྐང་ཤུབས་ཡུ་རིང་དང་། གོང་པ་གྱོང་པོ་
བཅས་ཉོས། ཨ་ཕྱི་ལགས་ཀྱིས་ངེད་ལ་ཧྥ་ལཎ་སྤུ་མའི་གོས་དྲོན་པོ་ཞིག་བཟོས་པ་དང་། ཨ་
ཎེ་ཎཎ་ཉི་ལགས་ཀྱིས་ངེད་ལ་སྨད་གཡོགས་བཟོས། ཁྱིམ་བདག་མོས་ངེད་ལ་ཞྭ་མོ་སྙིང་རྗེ་
པོ་ཞིག་བཟོས། ངེད་ཀྱིས་སྐུ་ཞབས་རོ་བྷོ་ཐེ་ལགས་དང་། སྐུ་ཞབས་གྷ་རུད་སི་ལགས་དང་།
ལྕམ་སྐུ་ཞབས་གྷ་རུད་སི་ལགས་དང་ཎ་དཱ་ལིད་ཆུང་ཆུང་དང་། སྐུ་ཞབས་ཧྥ་ལི་སི་ལགས་དང་། སྐུ་
ཞབས་མད་ཨའོ་ལགས་དང་། མད་རུད་དང་། དེ་བཞིན་མི་ངོ་རེ་བཞིན་བཅས་མཇལ་བར་
ཕྱིན་པ་ཡིན། ངེད་རང་རོ་བྷོ་ཐེ་དང་རྒན་ལགས་ལ་དགའ། ཁོང་གིས་ངེད་རང་ལ་ཡི་གེ་མུ་
མཐུད་འབྲི་རུ་བཅུག་མ་བྱུང་། ངེད་ཐང་ཆད་བྱུང་། ངེད་ཀྱིས་སྐུ་ཞབས་གྷ་རུད་སི་ལགས་ཀྱི་
གོས་ཁུག་གི་ནང་ནས་བྱེ་རིལ་གྱི་སྒམ་ཆུང་རྙེད་བྱུང་། པ་ལགས་ཀྱིས་ངེད་རང་རླངས་སྒུལ་
གྲུ་གཟིངས་ལ་བལྟ་བར་འཁྲིད། དེ་ནི་ཁང་པ་ཞིག་དང་འདྲ། གྲུ་དེ་གཙང་པོ་ཆེན་པོ་ཞིག་གི་
སྟེང་ན་ཡོད། གཡེ་ཐེས་སྒོ་ར་རྨོས་ནས་རྩྭ་འདེབས་རྩིས་བྱེད། དྲེལ་གྱིས་ཐོང་གཤོལ་འཐེན།
ཨ་མ་ལགས་ཀྱིས་ཚལ་ཞིང་འདེབས་རྩིས་བྱེད། པ་ལགས་ཀྱིས་ཀྭ་རིགས་དང་སྲན་མ་སྣ་
ཚོགས་འདེབས་རྩིས་བྱེད།
མ་སྤུན་གྱི་གཅེན་མོ་བྷེལ་གྱིས་གཟའ་སྤེན་པར་ངེད་ཚོར་བལྟ་བར་ཡོང་བ་རེད། ཨ་མ་
ལགས་ཀྱིས་འཁྱགས་པ་བྱེ་རིལ་བཟོས། ངེད་ཚོས་འཁྱགས་པ་བྱེ་རིལ་དང་། སྤྲི་གོར་དང༌།
ཏན་ཞིམ་ཟ་རྒྱུ་ཡིན། ལུ་ཤི་ཨེཎ་ཐང་བུ་སཎ་ལ་ནད་བྱུང་བས། ངེད་ནི་དངོས་གནས་སེམས་
སྡུག་ཆེན་པོ་བྱུང་།
རྒན་ལགས་དང་ངེད་གཉིས་སྒོ་རའི་ནང་དུ་འཆམ་འཆམ་བྱས། མེ་ཏོག་དང་རྩྭ་ཇི་ལྟར་
སྐྱེ་བ་ངེད་ཀྱིས་ཤེས་སོང་། ཉི་མ་ཤར་ནས་ཤར་ཏེ་ནུབ་ལ་བཞུད། ཤད་ཧྥེལ་དྷེ་ནི་བྱང་དུ་ཡོད་
པ་དང་། ཐེ་སི་གཱ་བྷི་ཡ་ནི་ལྷོ་ན་ཡོད། སྤྱི་ཟླ་དྲུག་པར་ངེད་ཚོ་བྷོ་སི་ཏོཎ་ལ་འགྲོ་རྒྱུ་རེད། ངེད་
ཀྱིས་བུ་མོ་ལོང་བ་ཆུང་ཆུང་ཚོ་དང་མཉམ་དུ་རྩེད་མོ་རྩེ་རྒྱུ་ཡིན།
ཡང་བསྐྱར་མཇལ་ཡོང་།
ཧད་ལེཎ་ཁད་ལེར་ནས།
5.སྲས་མོ་ཨཎ་ཉི་མཎ་སི་ཧྥེལ་དྷེ་སཱ་ལི་ཧྥཎ་ལ་ཕུལ་བ།
(སྤྱི་ལོ1889ལོའི་ཟླ་བ8པར། དེ་དུས་ལོ་དགུ་ཡིན་པ།)
སྙིང་ནས་རབ་ཏུ་བརྩེ་བའི་རྒན་ལགས་སུ།
དོ་ནུབ་ཁྱེད་ལ་འཕྲིན་ཡིག་འབྲི་དུས་ངེད་རང་དངོས་གནས་དགའ་སྤྲོ་ཆེ། དེ་ནི་ངེད་
ཀྱིས་ཉིན་གང་ལ་ཁྱེད་དྲན་པས་རེད། ད་ལྟ་ངེད་བར་ཁྱམས་ན་བསྡད་ཡོད། ངེད་ཀྱི་ཕུག་
རོན་དཀར་ཆུང་དེ་ངེད་ཀྱི་རྐུབ་སྟེགས་རྒྱབ་བསྙེས་ཅན་གྱི་སྟེང་དུ་བབས་ནས་ངེད་ཀྱིས་
འཕྲིན་ཡིག་འབྲི་བར་ལྟ་བཞིན་འདུག དེ་ཡི་ཟླ་བོ་ཆུང་ཆུང་ཁམ་མདོག་དེ་བྱེའུ་གཞན་དང་
མཉམ་དུ་འཕུར་སོང༌། ཨཱ་ཉིས་སྐྱོ་སྣང་མི་བྱེད། དེ་ངེད་དང་མཉམ་དུ་སྡོད་རྒྱུར་དགའ། ཧྥང་
ཐེ་ལེ་ལུ་སྟེང་ཁང་ནང་ཉལ་བསྡད་འདུག་ལ། ཎཎ་སིད་ཀྱིས་ལུ་ཤི་ཉལ་ཁྲིའི་སྟེང་དུ་བཞག་
འདུག བྱེའུ་བསྟན་བཤིག་ཚ་པོ་དེས་གླུ་བླངས་ནས་ཁོ་ཚོ་གཉིད་ཁུག་ཏུ་འཇུག་པ་ཡིན་ཡང་
སྲིད། ད་ཆ་མཛེས་ལྡན་མེ་ཏོག་གང་སར་རབ་ཏུ་བཞད་ནས། མ་ལི་ཀ་དང༌། སྐེ་ཚེའི་མེ་
ཏོག་དང་། རྒྱ་སེ་མེ་ཏོག་བཅས་ལས་དྲི་ཞིམ་ཐུལ། གནམ་གཤིས་རིམ་བཞིན་དྲོ་རུ་ཕྱིན། སྤྱི་
ཟླ8པའི་ཚེས20ཉིན་ལ་པ་ལགས་ཀྱིས་ངེད་ཅག་འཁྲིད་ནས་རྡོ་ཁར་འགྲོ་རྒྱུ་རེད། སྤྲོ་སྣང་
ལྡན་པའི་ནགས་ཀྱི་བསིལ་གྲིབ་ཏུ། ངེད་ཚོར་རྩེད་མོ་སྐྱིད་པོ་ཡོང་ངེས་རེད། ངེད་ཀྱིས་ངེད་
ཚོའི་སྣང་བ་སྐྱིད་པའི་གནས་ཚུལ་ཚང་མ་བྲིས་ནས་ཁྱེད་ལ་ཞུའོ། །ལད་སི་ཐེར་དང་ཧེང་
རུད་གཉིས་ནི་ཁ་ལ་ཉན་པའི་ཕྲུ་གུ་ཧ་ཅང་ཡག་པོ་གཉིས་ཡིན་ཚུལ་གོ་ཐོས་བྱུང་བ་དེར་ངེད་
རང་དངོས་འབྲེལ་དགའ་སྤྲོ་ཆེ། ཁྱེད་ཀྱིས་ངེད་ཀྱི་ཚབ་ཏུ་ཁོ་གཉིས་ལ་འོ་ཡག་པོ་བྱིན་རོགས་
གནང་།
མཛེས་ལྡན་སྐར་མར་དགའ་བའི་ཁྱེའུ་དེའི་མིང་ལ་ཅི་ཟེར། དབྱི་ཝས་ངེད་ལ་ཧད་ཏིང་
ཟེར་བའི་བུ་མོ་ཆུང་ཆུང་གཅེས་སུ་འོས་པ་ཞིག་གི་སྒྲུང་བཤད་བྱུང་། ཁྱེད་ནས་ངེད་ལ་སྒྲུང་
དེབ་དེ་བསྐུར་རོགས་གནང་། ངེད་ལ་ལྕགས་པར་འཕྲུལ་ཆས་ཤིག་ཡོད་ན་དགའ་བ་ལ་ཨང་།
ཨཱ་སེ་ཆུང་ཆུང་འཚར་ལོངས་ཡོང་ཧ་ཅང་མགྱོགས། ཁོས་ད་ལྟ་བྱིས་པའི་གོས་གྱོན་
འདུག མ་སྤུན་གཅེན་མོ་རླིད་སླ་ཡིས་ཁོས་གོམ་པ་མགྱོགས་པོ་སྤོ་ཤེས་པ་འདུག་ཟེར། དེ་
དུས་ངེད་ཀྱིས་ཁོའི་ལག་ཆུང་རྒྱགས་པ་ནས་བཟུང་སྟེ། ཁོ་དང་མཉམ་དུ་ལྟ་ན་སྡུག་པའི་ཉི་
ཟེར་གྱི་ཁྲོད་དུ་འཆམ་འཆམ་བྱེད་པར་ཕྱིན་ཆོག ཁོས་རྒྱ་སེ་མེ་ཏོག་ཆེ་ཤོས་དེ་ཚོ་འཐུ་འདོད་
པ་དང་། གང་དགར་འཕུར་ལྡིང་བྱེད་པའི་ཕྱེ་མ་ལེབ་དེ་འཛིན་པར་འདོད། ངེད་ཀྱིས་ཁོ་ལ་
ལྟ་སྐྱོང་གང་ལེགས་བྱས་ཏེ། ཁོ་མ་འགྱེལ་བ་དང་མ་བརྡབས་པ་བྱེད་རྒྱུ་ཡིན། པ་ལགས་དང་
སྐུ་ཞབས་ཁ་ཤས་རི་དྭགས་བརྔོན་པར་ཕེབས་ནས། པ་ལགས་ཀྱིས་བྱ་སུམ་ཅུ་སོ་བརྒྱད་བསད་
འདུག དགོང་ཟས་ཟ་དུས་ངེད་ཚོས་བྱེའུའི་ཤ་ཕྲན་བུ་བཟས་པས་ཧ་ཅང་གི་ཞིམ་པོ་འདུག
གཟའ་ཟླ་བར། ཤིན་ཕུ་སཎ་གྱིས་ཁྲུང་ཁྲུང་ཧ་ཅང་ཆེན་པོ་ཞིག་བསད་འདུག ཁྲུང་ཁྲུང་ནི་
སྟོབས་ཤིན་ཏུ་ཆེ་བའི་བྱ་ཞིག་རེད། དེའི་གཤོག་པ་ནི་ངེད་ཀྱི་ལག་ངར་ལྟར་རིང་བ་དང་། མཆུ་
ཏོ་ནི་ངེད་ཀྱི་རྐང་པ་ལྟར་རིང༌། དེས་ཉ་ཕྲུག་དང་འབུ་སྲིན་གཞན་དག་ཟ་བ་རེད། བྱ་དེས་
ཉིན་གང་ལ་ངལ་གསོ་མ་བརྒྱབ་པར་འཕུར་ཐུབ་ཟེ་པ་ལགས་ཀྱིས་གསུངས་བྱུང༌།
མེལ་དྷེ་རོད་ཊེ་ནི་ཆེས་གཅེས་པར་འོས་པའི་བུ་མོ་ཆུང་ཆུང་ཞིག་རེད། མོ་ཧ་ཅང་
འཚུབ་པོ་ཡོད། སྐབས་རེར་མོས་ཨ་མ་ལགས་ལ་གསང་ནས་རྒུན་འབྲུམ་ར་བའི་ནང་དུ་ཕྱིན་
ཏེ། སྨད་གཡོགས་ཀྱི་ཁུག་མ་རྒུན་འབྲུམ་གྱིས་བྱུར་པོར་བཀང་ནས་འཁྱེར་ཡོང་བ་རེད། ངེད་
ཀྱིས་བྱས་ན་མོའི་ལག་ངར་ཆུང་ཆུང་དེས་ཁྱེད་ཀྱི་སྐེ་ལ་འཁྱུད་དེ་ཁྱེད་ལ་དམ་པོར་འཐམས་
ངེས་རེད།
གཟའ་ཉི་མར་ངེད་ཀྱིས་ཆོས་ཁང་ལ་ཕྱིན་པ་ཡིན། ངེད་རང་གྲོགས་མཆེད་ཚོ་དང་
མཇལ་འདོད་ཆེ་བའི་རྐྱེན་གྱིས་ཆོས་ཁང་ལ་འགྲོ་རྒྱུར་དགའ་པོ་ཡོད། སྐུ་ཞབས་ཤིག་གིས་
ངེད་ལ་འཕྲིན་ཡིག་ཤོག་བྱང་ཞིག་བསྐུར་གནང་བ་དེའི་སྟེང་དུ་གཙང་པོ་ཆུང་ཆུང་སྙིང་རྗེ་པོ་
ཞིག་ཡོད་པ་དང་། གཙང་ཁར་ཆུ་འཁོར་ཞིག་འདུག གྲུ་ཆུང་ཞིག་ཆུ་སྟེང་དུ་འཕྱོ་བ་
དང་། ཕྱོགས་བཞིར་དྲི་ཞིམ་ཐུལ་བའི་ཀུ་མུད་སྐྱེས་འདུག ཆུ་འཁོར་དང་མི་རིང་བའི་ས་ན་
ལོ་རྒྱུས་ཡུན་རིང་ལྡན་པའི་ཁང་པ་ཞིག་ཡོད་པ་དེའི་མཐའ་འཁོར་དུ་ཤིང་མང་པོ་སྐྱེས་འདུག
ཁང་པའི་ཐོག་རྩེར་ཕུག་རོན་བརྒྱད་བབས་ཡོད་པ་དང༌། རྡོ་སྐས་ཀྱི་སྟེང་ན་ད་དུང་ཁྱི་ཆེན་
པོ་ཞིག་འདུག ཁྱི་མོ་ཕིའར་ནི་སྤོབས་སེམས་དང་ལྡན་པའི་སྐྱེད་མ་ཞིག་ཡིན་པ་དེ་ལ་ཁྱི་གུ་
བརྒྱད་ཙམ་བཙས་པ་དང་། དེས་ཁྱི་གུ་དེ་ཀུན་རྩེ་གྲ་རྐྱང་རྐྱང་ཡིན་བསམ་བསམས་བྱེད།
ངེད་ཀྱིས་ཉིན་ལྟར་དེབ་ཀློག་གིན་ཡོད། དེབ་དེ་ཚོར་ངེད་ཧ་ཅང་དགའ་པོ་ཡོད། ངེད་
ཀྱིས་ཁྱེད་གང་མགྱོགས་ལོག་ཕེབས་རྒྱུར་བསྒུགས་ནས་བསྡད་ཡོད། ངེད་ཀྱིས་ཁྱེད་རང་ཧ་
ཅང་ཧ་ཅང་དྲན་གྱིན་འདུག བརྩེ་བའི་རྒན་ལགས་དང་བྲལ་ན། ངེད་ཀྱིས་གནས་ཚུལ་
མང་པོ་ཞིག་ཧ་གོ་བ་མི་འདུག ཁྱེད་ལ་འོ་སྟོང་ཕྲག་ལྔ་དང་ངེད་ཀྱི་སྨྲ་བརྗོད་ལས་འདས་པའི
བརྩེ་སེམས་འབུལ་ལོ། །ལྕམ་སྐུ་ཞབསHལགས་ལ་བརྩེ་དགའ་ཧ་ཅང་མང་པོ་དང་འོ་གཅིག་
འབུལ་ལོ། །
ཁྱེད་ལ་རབ་ཏུ་བརྩེ་བའི་སློབ་མ་ཆུང་ཆུང་།
ཧད་ལེཎAཁད་ལེར་ནས་
6.འཇོཎ་གྷ་ལིཎ་ལེབ་ཧུད་དྷིར་ལ་ཕུལ་བ།
(སྤྱི་ལོ1889ལོའི་ཟླ་བ11པར། དེ་དུས་ལོ་དགུ་ཡིན་པ།)
བརྩེ་བའི་སྙན་ངག་པ་ལགས།
ཆ་རྒྱུས་མེད་པའི་བུ་མོ་ཆུང་ཆུང་ཞིག་གིས་བྲིས་པའི་འཕྲིན་འདི་ཁྱེད་ཀྱི་ཕྱག་ལ་སོན་
དུས། ཁྱེད་ཡ་མཚན་རྒྱུ་ཐག་ཆོད་རེད། འོན་ཏེ་ཁྱེད་ཀྱི་ཡིད་འོང་སྙན་རྩོམ་ཀློག་དུས་ངེད་
རང་སྤྲོ་སྣང་དེ་ལྟར་འཕེལ་ཚུལ་གསན་ཚེ། ཁྱེད་ཀྱང་ཐུགས་རབ་ཏུ་དགྱེས་ངེས་རེད། ཁ་
སང་ངེད་ཀྱིས་སློབ་གྲྭར་སྡོད་དུས་ཞེས་པ་དང་། ང་ཡི་རོལ་རྩེད་རྩེ་རོགས་ཞེས་པའི་སྙན
རྩོམ་གཉིས་བཀླགས་པ་ཡིན། སྙན་རྩོམ་འདི་གཉིས་ཧ་ཅང་སྙན་པོ་འདུག མིག་ཟུང་རྫ་
མདོག་ཡིན་ཅིང་། མགོ་སྐྲ་སེར་པོ་སུ་ལུ་སྐྱེས་པའི་བུ་མོ་ཆུང་ཆུང་དེ་རྗེས་སུ་གྲོངས་ཚུལ་སྐོར་
བཀླགས་རྗེས། ངེད་རང་སེམས་སྡུག་ཚད་མེད་པ་བྱུང་། ངེད་ཚོའི་ཡིད་འོང་འཇིག་རྟེན་འདི་
རུ་འཚོ་བར་རོལ་རྒྱུ་བྱུང་བ་ནི་སྐྱིད་པོ་ཞིག་རེད། ཡིད་འོང་བྱ་དངོས་དེ་དག་ངེད་ཀྱི་མིག་
གིས་མི་རིག་ཀྱང་། ངེད་ཀྱི་སེམས་པས་དེ་ཀུན་མཐོང་ཐུབ་པར་བརྟེན། ངེད་རང་ཉི་མ་གང་
པོར་སྣང་བ་སྐྱིད་པོ་འདུག
མེ་ཏོག་ལྡུམ་རའི་ནང་འགྲོ་དུས། ངེད་ཀྱིས་མཛེས་ལྡན་མེ་ཏོག་དེ་ཚོ་མི་རིག་ཀྱང་། དེ་
ཚོ་ངེད་ཀྱི་མཐའ་འཁོར་དུ་ཡོད་པ་ངེད་ཀྱིས་ཚོར་ཐུབ་སྟེ། མཁའ་རླུང་གི་ཁྲོད་དུ་མེ་ཏོག་གི་
བསུང་ངད་ཀྱིས་ཁེངས་ནས་ཡོད་པ་མ་ཡིན་ནམ། ལུག་མཉེ་མེ་ཏོག་ཆུང་ཆུང་དེ་ཚོས་སོ་སོའི་
རོགས་ཟླ་ཚོ་དང་སྐད་ཆ་ཤབ་ཤུབ་ཏུ་ཤོད་པ་ཡང་ངེད་ཀྱིས་ཤེས་ཏེ། དེ་ལྟ་མིན་ན་དེ་ཚོ་སྐྱིད་
མདོག་ཁ་པོ་དེ་འདྲ་ཅི་ལ་ཡོང་སྲིད། ངེད་རང་ཁྱེད་ལ་ཤིན་ཏུ་དགའ་སྟེ། ཁྱེད་ཀྱི་དྲིན་ལས་
ངེད་ཀྱིས་མེ་ཏོག་དང་། བྱ་བྱེའུ་དང༌། མི་དང་བཅས་པའི་སྐོར་གྱི་འབྲེལ་ཡོད་གནས་ལུགས་
མང་པོ་ཞིག་ཤེས་སོང་། ཡང་བསྐྱར་མཇལ་ཡོང་། གང་ཁྱེད་དྲིན་དྲན་དུས་ཆེན་ལ་སྤྲོ་པོ་ཡོང་
བའི་སྨོན་འདུན་ཞུ།
ཁྱེད་ལ་སྙིང་ནས་བརྩེ་བའི་གྲོགས་ཆུང་མ།
ཧད་ལེཎAཁད་ལེར་ནས།
7.འབུམ་རམས་པ་ཨའོ་རླིད་ཧྲོ་ཝཎ་དྷེལ་ཧོམ་སོར་ཕུལ་བ།
( སྤྱི་ལོ1890ལོའི་ཟླ་བ3པར། དེ་དུས་ལོ་བཅུ་ཡིན་པ།)
བརྩེ་བའི་སྙན་ངག་པ་ལགས།
སྐྱིད་པའི་གཟའ་ཉི་མ་དེར་ངེད་ཚོས་ཁྱེད་དང་ཞལ་གྱེས་ཞུས་ཚུན་དུ། ཁྱེད་ཡང་ཡང་
ངེད་ཀྱི་ཡིད་ལ་དྲན་བྱུང་ལ། ངེད་རང་ཁྱེད་ལ་དགའ་བའི་རྐྱེན་གྱིས་ད་ལྟ་ཁྱེད་ལ་འཕྲིན་
ཡིག་འདི་བཞིན་བྲིས་པ་ཡིན། ཁྱེད་ལ་རྩེ་གྲོགས་ཕྲུ་གུ་མེད་པ་དེ་དངོས་འབྲེལ་ཕངས་པ་ལ་
ཨང་། འོན་ཏེ་ངེད་ཀྱིས་བསམས་ན། ཁྱེད་ཀྱི་དེབ་དང་ཁྱེད་ཀྱི་མཛའ་བོ་མང་པོས་ཁྱེད་རང་
ཐུགས་སྤྲོ་པོ་ཡོང་བར་བྱེད་ངེས་རེད། ཝ་ཧྲེང་ཐོཎ་འཁྲུངས་ཚེས་ཀྱི་ཉིན་མོ་དེར། མི་མང་པོ་
ཞིག་འདི་གར་བྱིས་པ་ལོང་བ་ཚོར་གཟིགས་པར་ཕེབས་པ་དང་། ངེད་ཀྱིས་ཁོ་ཚོར་ཁྱེད་ཀྱི་
སྙན་རྩོམ་བཀླགས་པ་ཡིན་ལ། ཁོ་ཚོར་ཕ་ལོ་སིའི་ཉེ་འདབས་ཀྱི་གླིང་ཕྲན་ནས་བསྒྲུགས་པའི་
ཉ་ལྕིབས་ཕྱི་སྐོགས་བསྟན་པ་ཡིན།
ངེད་ཀྱིས་ཁྱེའུ་འཇེག་ཟེར་བའི་སྒྲུང་གཏན་ཞིག་ཀློག་བཞིན་ཡོད། འཇེག་ནི་རྩེད་མོར
ཤིན་ཏུ་དགའ་བའི་ཁྱེའུ་ཞིག་ཡིན། དེ་དབུལ་ཞིང་ཕོངས་ལ་ལོང་བ་རེད། དེ་སྔ་ངེད་རང་ན
སོ་ཤིན་ཏུ་ཕྲ་བའི་སྟབས་ཀྱིས་དེབ་བཀླགས་མྱོང་མེད་དུས། ངེད་ཀྱི་བསམ་པར་མི་ཀུན་སྣང་
བ་སྐྱིད་པོ་རྐྱང་རྐྱང་རེད་བསམས་མྱོང་། ངེད་ཀྱིས་སྡུག་བསྔལ་དང་སྐྱོ་སྣང་ཟེར་བ་ཤེས་རྗེས།
སེམས་པ་ཤིན་ཏུ་མ་སྐྱིད་པར་གྱུར། འོན་ཏེ་གལ་སྲིད་འཇིག་རྟེན་ན་སྤྲོ་སྣང་ཁོ་ན་ལས་མེད་
པ་ཡིན་ན། ངེད་ཚོས་དཔའ་བློ་དང་བཟོད་བསྲན་གཉིས་པོ་ནམ་ཡང་རྟོགས་ཐབས་བྲལ་བ་ད་
ཆ་ངེད་ཀྱིས་ཤེས་སོང་།
ངེད་ཀྱིས་སྲོག་ཆགས་རིག་པའི་ནང་གི་འབུ་སྲིན་སྐོར་དེ་སློབ་བཞིན་ཡོད་པས། ཕྱེ་མ་
ལེབ་ཀྱིས་བུང་བ་ནང་བཞིན་ངེད་ཚོར་སྦྲང་རྩི་མི་བཟོ་ཡང་། ཕྱེ་མ་ལེབ་མང་པོ་ཞིག་ནི་མེ་
ཏོག་བཞིན་དུ་མཛེས་པ་དེར་ཕྲུ་གུ་ཚོ་སྐྱིད་ཐག་ཆོད་འདུག དེ་ཚོས་འཚོ་བར་བག་ཕེབས་
ངང་རོལ་བཞིན་དུ་མེ་ཏོག་སྟུག་པོའི་ཁྲོད་དུ་འཕུར་ལྡིང་བྱེད་ཅིང་། མེ་ཏོག་གི་རྩི་བཅུད་ལེན་
པ་ལས། ཕྱི་ཉིན་ལ་བསམ་བློ་ཡེ་ནས་མི་གཏོང་ངོ༌། །དེ་ཚོས་ནི་དཔེ་དེབ་བལྟ་མི་འདོད་ལ།
སློབ་སྦྱོང་བྱེད་པར་ཡང་མི་སྤྲོ་བའི་ཕྲུ་གུ་དེ་ཚོ་དང་འདྲ་བར། ནགས་ཚལ་དང་ཐང་སྟོང་ལ་
རྒྱུ་བའམ། ཆུ་རྫིང་གི་ནང་དུ་ཆུ་རྩེད་རྩེ་བ་དང་། དྲི་ཞིམ་ལྡན་པའི་ལུག་མཉེ་མེ་ཏོག་འཐུ་
ཞིང་། གསལ་འཚེར་ཉི་མའི་འོག་ཏུ་དགའ་སྤྲོའི་དཔལ་ལ་རོལ་བར་བྱེད།
གལ་སྲིད་ངེད་ཀྱི་གཅུང་མོ་ཆུང་ཆུང་སྤྱི་ཟླ་དྲུག་པར་བྷོ་སི་ཏོཎ་ལ་ཡོང་ན། ངེད་ཀྱིས་མོ་
འཁྲིད་ནས་ཁྱེད་མཇལ་བར་བཅར་ན་ཆོག་གམ། མོ་ནི་ཕྲུ་གུ་མི་ལ་སྤྲོ་སྣང་སྦྱིན་མཁན་ཞིག་
ཡིན་པས། ངེད་ཀྱིས་བྱས་ན་ཁྱེད་མོ་ལ་མཉེས་པོ་ཡོང་ངེས་རེད།
དོ་ནུབ་ངེད་ཀྱིས་ཁྱིམ་ལ་འཕྲིན་ཡིག་ཅིག་འབྲི་དགོས་ཡོད་པས། ད་ནི་ངེད་ཀྱི་སྙན་ངག་
པ་མཆོག་དང་བཀའ་མོལ་ཞུ་མཚམས་མི་འཇོག་ཀ་མེད་ལགས།
ཁྱེད་ལ་སྙིང་ནས་བརྩེ་བའི་གྲོགས་ཆུང་མ།
ཧད་ལེཎAཁད་ལེར་ནས།
8.འཇོ་རྗRཁེ་ལེར་ཕུལ་བ།
(1891ལོའི་ཟླ་བ3པར། དེ་དུས་ལོ་བཅུ་གཅིག་ཡིན་པ།)
བརྩེ་བའི་གྲོགས་མཆོག་སྐུ་ཞབས་ཁེ་ལེར་ལགས་སུ།
ངེད་ཀྱིས་ད་ལྟ་སྐུ་ཞབས་ཝེ་དྷེ་ལགས་ཀྱི་དྲུང་ནས། ཁྱེད་ཀྱིས་ཁྱི་གཤིས་ཀ་འཇམ་པོ་
ཞིག་ཉོས་ནས་ངེད་ལ་གནང་རྩིས་ཡོད་ཚུལ་ཐོས་བྱུང་བས། ཁྱེད་ཀྱིས་ཐུགས་སེམས་བཟང་
པོ་བཅངས་གནང་བར་ཐུགས་རྗེ་ཆེ་ཞུ། ངེད་ལ་ཕྱི་རྒྱལ་དུ་བརྩེ་བའི་གྲོགས་མཆོག་ཁྱེད་ལྟ་
བུ་ཞིག་ཡོད་པས། ངེད་རང་དངོས་འབྲེལ་སྐྱིད་པོ་ཡིན་ནོ་བསམ་གྱི། དེ་ལས་རྒྱལ་ཁབ་ཁག་
གི་མི་དམངས་ཚང་མ་སེམས་རྒྱུད་བཟང་པོ་དང་མཛའ་བརྩེ་དང་ལྡན་པ་ཞིག་ཡིན་པར་ངེད་
རང་ཡིད་ཆེས་སོང་། དབྱིན་ཇི་བ་དང་ཨ་རི་བ་ནི་མ་སྤུན་གྱི་ཕུ་ནུ་ལྕམ་སྲིང་ཡིན་ཚུལ་ངེད་
ཀྱིས་དཔེ་དེབ་ཀྱི་ནང་ནས་ཤེས་ཀྱང་། ངེད་ཀྱིས་ནི་དོན་དུ་ངེད་ཚོ་ཕུ་ནུ་ལྕམ་སྲིང་ངོ་མ་ཡིན་
པར་ངོས་འཛིན་གྱི་ཡོད། གྲོགས་པོ་ཚོས་ཁྱེད་རྣམ་པའི་བརྗིད་ཉམས་ལྡན་པའི་གྲོང་ཁྱེར་སྐོར་
གསུངས་ལ། ངེད་ཀྱིས་ཀྱང་ཤེས་རབ་ཀྱི་བློ་མིག་དང་ལྡན་པའི་དབྱིན་ཇི་བས་བརྩམས་པའི་
གསུང་རྩོམ་མང་པོ་བཀླགས་མྱོང་། ངེད་ཀྱིས་ཨི་ཎོག་ཨ་ཏེང་ཟེར་བ་དེ་ཀློག་མགོ་བརྩམས་
ཟིན་ལ། རླབས་ཆེན་གྱི་སྙན་ངག་པ་དེའི་སྙན་ངག་མང་པོ་ཞིག་ངེད་ཀྱིས་བློ་ཐོག་ནས་འདོན་
ཐུབ། ངེད་རང་རྒྱ་མཚོ་ཆེན་པོ་འཕྲེད་བཅད་བཏང་ནས་དབྱིན་ཇིའི་མཛའ་བོ་ཚོ་དང་། ཁྱེད་
རྣམ་པའི་བློ་གྲོས་ཅན་གྱི་རྒྱལ་མོ་མཆོག་དེ་མཇལ་བར་བཅར་འདོད་ཤིན་ཏུ་ཆེ། དེ་སྔ་མངའ་
བདག་མི་སི་ལགས་ནས་ངེད་ལ་གཟིགས་པར་ཕེབས་ལ། ཁོང་གིས་རྒྱལ་མོ་མཆོག་དེ་ཐུགས་
རྒྱུད་བཟང་ལ་མཛངས་མའི་ཡོན་ཏན་དང་ལྡན་པས། མི་དམངས་ཀྱིས་ཁོང་ལ་དད་གུས་ཆེན་
པོ་ཞུ་བ་རེད་ཅེས་གསུངས་བྱུང་། ཉིན་ཞིག་བུ་མོ་ཆུང་ཆུང་ཁྱད་མཚར་པོ་ཞིག་ཁྱེད་ཀྱི་གཞུང་
ལས་ཁང་དུ་སླེབས་པར་ཁྱེད་ཧང་སངས་པར་ངེས་མོད་འོན་ཏེ་དེ་ནི་ཁྱི་དང་སྲོག་ཆགས་ཀུན་
ལ་དགའ་བའི་བུ་མོ་ཆུང་ཆུང་ཞིག་ཡིན་པ་མཁྱེན་རྗེས། ཁྱེད་རང་བཞད་གད་དབང་མེད་དུ་
འཆོར་ངེས། ཁྱེད་ཀྱིས་ཀྱང་སྐུ་ཞབས་ཝེ་དྷེ་ལགས་ནང་བཞིན་ངེད་ལ་འོ་གནང་རྒྱུའི་རེ་བ་
ཡོད། ཁོང་གིས་ཀྱང་ངེད་ལ་ཁྱི་ཞིག་སྟེར་བ་གནང་ལ། ཁོང་གིས་ཁྱི་དེ་ཡང་ངེད་ཀྱི་ཁྱི་མོ་
སེང་ལྕམ་མ་དང་འདྲ་བར་དཔའ་ཞིང་རྒོད་ལ་ལྷག་བསམ་དག་པ་ཞིག་ཡིན་པའི་ངོས་འཛིན་
གནང་སོང་། ངེད་ཀྱིས་ད་དུང་ཁྱི་ལ་མཉེས་པའི་ཨ་རི་བ་ཁག་ཅིག་གིས་ཅི་ཞིག་མཛད་རྩིས་
ཡོད་པའི་སྐོར་དེ་ཁྱེད་ལ་ཞུའོ། །ཁོང་རྣམ་པས་འོན་ལོང་ལྐུགས་གསུམ་གྱི་དབང་དུ་སོང་བའི་
ཁྱེའུ་ཞིག་ལ་དངུལ་གྱི་ཞལ་འདེབས་གནང་སོང་། བུ་དེའི་མིང་ལ་ཋམ་ཟེར་བ་དང་། ལོ་ལྔ་
ལ་སོན་ཞིང་། ཁོའི་ཕ་མ་གཉིས་པོ་ཤིན་ཏུ་དབུལ་བས་བུ་དེ་སློབ་གྲྭར་གཏོང་མ་ཐུབ་སྟབས།
སྐུ་ཞབས་དེ་ཚོས་ངེད་ལ་ཁྱི་མ་ཉོས་པར། དངུལ་དེ་དག་ཋམ་ལ་ངེད་ནང་བཞིན་འཚོ་བ་བདེ་
སྐྱིད་ལྡན་པ་ཡོང་བ་བྱེད་པའི་ཐད་ལ་བཏང་གནང་སོང་། འཆར་གཞི་དེ་ནི་ཡག་པོ་ཅི་འདྲ་
ཞིག་རེད་ཨང༌། སློབ་གསོས་ཋམ་གྱི་རྣམ་ཤེས་ལ་འོད་སྣང་དང་རོལ་དབྱངས་སྦྱིན་རྒྱུ་ཡིན་
པས། ཁོ་ལ་བདེ་སྐྱིད་མི་འབྱུང་བ་ཅི་ལ་སྲིད།
ཁྱེད་ལ་སྙིང་ནས་བརྩེ་བའི་གྲོགས་ཆུང་མ།
ཧད་ལེཎAཁད་ལེར་ནས།
9.འབུམ་རམས་པ་ཨའོ་རླིད་ཧྥོ་ཝེཎ་དྷེལ་ཧོམ་སིར་ཕུལ་བ།
(སྤྱི་ལོ1891ལོའི་ཟླ་བ4པར། དེ་དུས་ལོ་བཅུ་གཅིག་ཡིན་པ།)
བརྩེ་བའི་འབུམ་རམས་པ་ཧོམ་སི་ལགས།
དཔལ་ཡོན་རབ་ཏུ་བཞད་པའི་དཔྱིད་ཟླ་བཞི་པའི་དུས་བཟང་འདིར། ཁྱེད་ཀྱི་དཔྱིད་ཀར་
བསྟོད་པའི་ཡིད་འཕྲོག་སྙན་ངག་དེ་དག་བཀླགས་པས། ངེད་ཀྱི་ཡིད་ལ་རོལ་མོའི་དབྱངས་ཀྱི་
བྲག་ཆ་ཞིག་དབང་མེད་དུ་འཁོར་བྱུང༌། ཁྱེད་ཀྱི་སྙན་ངག་དཔྱིད་ཀ་ཞེས་པ་དང་། དཔྱིད་ཀ་
ཤར་སོང་ཞེས་པ་དེ་གཉིས་ཀྱི་ཡིག་འབྲུ་རེ་རེ་བཞིན་ལ་ངེད་རང་དགའ་པོ་ཡོད། ངེད་ཀྱིས་
བསམས་ན། ཁྱེད་ཀྱི་སྙན་ངག་དེ་ཚོས་དཔྱིད་དཔལ་ལ་མྱོང་རོལ་དང་དགའ་པོ་ཇི་ལྟར་བྱེད་
སྟངས་ངེད་ལ་བསླབས་གནང་ཚུལ་དེ་གསན་ཚེ། ཁྱེད་ཐུགས་ཧ་ཅང་མཉེས་པོ་ཡོང་ངེས་
རེད། མ་གཞིར་ངེད་ཀྱིས་མཛེས་ཤིང་མཉེན་པའི་མེ་ཏོག་གི་ཐེའུ་དེ་ཚོ་མི་རིག་ཅིང་། ཕྱིར་
ལོག་ཕེབས་པའི་ཁུག་རྟའི་བག་ཕེབས་གསུང་སྒྲ་ལྷང་ལྷང་དེ་ཐོས་པར་མི་ནུས་མོད། དེ་ཚོས་
དཔྱིད་ཀ་ཤར་བ་ཁྱབ་བསྒྲགས་བྱས། ངེད་ཀྱིས་ཁྱེད་ཀྱི་སྙན་ངག་དཔྱིད་ཀ་ཤར་སོང་ཞེས་པ་
དེ་ཀློག་དུས། ངེད་ཀྱིས་ཁྱེད་ཀྱི་སྤྱན་ལ་བརྟེན་ནས་ལྟ་བ་དང་། ཁྱེད་ཀྱི་སྙན་དབང་ལ་བརྟེན་
ནས་ཉན་བཞིན་ཡོད་པས་ན། ངེད་རང་འོན་ལོང་ཞིག་མིན་པ་ལྟར་དུ་སྣང་། ངེད་རང་སྙན་
ངག་པ་དང་ལྷན་དུ་ཡོད་དུས། གཅེས་པར་འོས་པའི་སྐྱེད་མ་རང་བྱུང་ཁམས་ཆེན་མོས་ངེད་
ལ་ཅི་ཡང་གསང་བར་མི་མཛད་དོ། །ཤོག་བུའི་ཟུར་གྱི་མེ་ཏོག་རྒྱ་སྨུག་ཚོམ་བུ་ཚོམ་བུར་སྣང་
བ་དེ་དག་ལ་བརྟེན་ནས། ངེད་ཀྱིས་ཁྱེད་ལ་བཅངས་པའི་བཀའ་དྲིན་ཚོར་ཤེས་དང་བརྩེ་
དགའ་མཚོན་པར་བྱེད་འདོད་པས། ངེད་ཀྱིས་འཕྲིན་ཤོག་འདི་རང་བདམས་པ་ཡིན། ཁྱེད་
ནས་ཁྱེའུ་ཋམ་ལ་གཟིགས་པར་ཕེབས་རྒྱུར་ངེད་ཀྱིས་རེ་སྒུག་ཞུ་བཞིན་ཡོད། ཁོ་ནི་འོན་ལོང་
ལྐུགས་གསུམ་གྱི་དབང་དུ་སོང་བའི་ཁྱེའུ་ཞིག་ཡིན་པ་དང་། ཁོ་ངེད་ཚོའི་མཛེས་པའི་མེ་ཏོག་
ལྡུམ་རར་སླེབས་ཚར་ཙམ་ཡིན་ཅིང་། མིག་སྔར་ཁོ་ནི་བྱེའུ་ཕྲུག་ཐང་ལ་བསྐྱུར་བ་བཞིན་དུ་
ཆགས་ས་བརྟེན་ས་མེད་པ་ཞིག་ཡིན་རུང་། ཕྱི་ལོའི་ཟླ་བ་བཞི་པ་ཟིན་ཚེ། སློབ་གསོས་ཁོ་ལ་
འོད་སྣང་དང་སྤྲོ་སྣང་སྦྱིན་རྒྱུ་རེད། གལ་སྲིད་ཁྱེད་རང་ཕེབས་ཐུབ་ན། ཋམ་ལ་འཚོ་བ་སྐྱིད་
པོ་ཡོང་བར་རོགས་རམ་བྱེད་རོགས་ཟེ་བྷོ་སི་ཏོཎ་པ་ཚོར་ཁྱེད་ཀྱིས་བླང་བྱ་འདོན་པར་མཛད་
ངེས་རེད།
ཁྱེད་ལ་སྙིང་ནས་བརྩེ་བའི་གྲོགས་མོ།
ཧད་ལེཎAཁད་ལེར་ནས།
10.སྐུ་ཞབས་འཇོཎ H ཧོམ་སིར་ཕུལ་བ།
(སྤྱི་ལོ1891ལོའི་ཟླ་བ5པར། དེ་དུས་ལོ་བཅུ་གཅིག་ཡིན་པ།)
བྷོ་སི་ཏོཎ་གྱི་སྔོན་བྱོན་ཚགས་པར་གྱི་རྩོམ་སྒྲིག་པ།
ངེད་ཀྱི་སྙིང་ནས་བརྩེ་བའི་སྐུ་ཞབས་ཧོམ་སི་ལགས་སུ།
ད་རེས་མཉམ་དུ་ཕུལ་བའི་མཚན་ཐོ་དེ་ཁྱེད་ནས་སྔོན་བྱོན་ཚགས་པར་གྱི་སྟེང་དུ་འགོད་
རོགས་མཁྱེན་མཁྱེན་ཞུའོ། །ངེད་ཀྱིས་བྱས་ན་ཋམ་གྱི་ཆེད་དུ་འབད་འབུངས་ཧུར་ཐག་གནང་
མཁན་བྱུང་ལུགས་ཁྱེད་རྣམ་པའི་ཚགས་པར་གྱི་ཀློག་པ་པོས་མཁྱེན་ན། ཁོ་ཚོ་དགའ་སྤྲོ་
འཕེལ་ངེས་རེད་ལ། གཞན་ལ་རོགས་རམ་བྱས་པ་ལས་བྱུང་བའི་སྤྲོ་སྣང་དེ་འདྲར་ཁོ་ཚོ་ཚང་
མས་མཉམ་དུ་ལོངས་སུ་སྤྱོད་འདོད་གནང་ངེས་རེད། ཋམ་ནི་བུ་བཅོལ་ཁང་དུ་སྐྱིད་པོ་ཡོད་
ཅིང་། ཉིན་ལྟར་ཤེས་བྱ་གསར་པ་ཕྲན་བུ་རེ་སྦྱོང་བར་བྱེད། སྒོ་ལ་སྒོ་ལྕགས་བརྒྱབ་ཡོད་ཚུལ་
དང་། སྒོ་ལྕགས་ཀྱི་ཨི་ཁུང་ནང་དུ་དབྱུ་གུ་ཕྲ་པོ་དང་ཤོག་ཚལ་ཆུང་ཆུང་དེ་འདྲ་འཇུག་ཧ་
ཅང་བདེ་བ་ཁོས་ཤེས་ཀྱང་། ཁོས་ཅ་ལག་དེ་ཚོ་ནང་དུ་བཅུག་རྗེས། ཡང་བསྐྱར་ཕྱིར་ལེན་
པར་མི་འདོད། ཁོ་ཉལ་ཁྲིའི་སྒྲོམ་རྒྱུག་ལ་འཛེགས་རྒྱུ་དང་། དྲོད་རླངས་ཀྱི་གཅུས་ཕུར་སྒྲིམ་
རྒྱུར་དགའ་ཡང་། ཡི་གེས་ཁོ་ལ་ཡིད་འཕྲོག་བྱ་དངོས་གསར་པ་ཤེས་པར་ཕན་ཐོགས་ཡོད་
པའི་གནས་ལུགས་དེ་ཚོ་ད་ལྟ་ཁོས་ཤེས་མེད་པའི་རྐྱེན་གྱིས་ཡི་གེ་སྦྱོར་འབྲི་བྱ་རྒྱུར་དགའ་པོ་
དེ་ཙམ་མི་འདུག མ་དངུལ་གྲབས་གསོག་མ་ཚར་གྱི་བར་དུ་སེམས་བཟང་ཅན་ཚོས་ཋམ་
ལ་མུ་མཐུད་རོགས་རམ་གནང་སྟེ། སློབ་གསོར་བརྟེན་ནས་ཁོའི་འཚོ་བར་འོད་སྣང་དང་རོལ་
དབྱངས་སྦྱིན་རྒྱུ་ནི་ངེད་ཀྱི་རེ་བ་ཡིན། །
ཁྱེད་ཀྱི་གྲོགས་ཆུང་མ།
ཧད་ལེཎAཁད་ལེར་ནས།
11.འབུམ་རམས་པ་ཨའོ་རླིད་ཧྥོ•ཝེཎ་དྷེལ•ཧོམ་སིར་ཕུལ་བ།
( སྤྱི་ལོ1891ལོའི་ཟླ་བ5པར། དེ་དུས་ལོ་བཅུ་གཅིག་ཡིན་པ)
བརྩེ་བའི་སྙན་ངག་པའི་དབང་པོ་ལགས་སུ།
གལ་སྲིད་ཧད་ལེཎ་གྱིས་ཁྱེད་ལ་འཕྲིན་ཡིག་འབུལ་རྒྱུ་མང་དྲགས་ན། ཁྱེད་ཀྱི་ཐུགས་
ལ་བུ་མོ་ཆུང་ཆུང་དེ་དེ་འདྲའི་སུན་པ་ལ་ཨང་དགོངས་མི་ཡོང་ངམ། འོན་ཏེ་ཁྱེད་ནས་བུ་མོ་
དེར་བྱ་བཟང་མང་པོ་དེ་འདྲ་བསྒྲུབས་གནང་བས། བུ་མོ་དེས་འཕྲིན་ཡིག་བྲིས་ནས་ཐུགས་
རྗེ་ཆེ་ཞུ་ལུགས་མཚོན་པར་མ་བྱས་ན་ཅི་ལ་འགྲིག་གམ། ཁྱེད་ནས་ཁྱེའུ་ཋམ་གྱི་སློབ་གསོའི་
ཐད་ལ་ཕྱག་དངུལ་ཞལ་འདེབས་བསྐྱོན་སོང་ཟེ་སྐུ་ཞབས་ཨ་ཎག་ཎོ་སི་ལགས་ཀྱིས་ངེད་ལ་
གསུངས་བྱུང་བས། ངེད་རང་ཇི་ལྟར་དགའ་ཚུལ་ཁྱེད་ལ་ཨང་དང་པོར་མི་ཞུ་ཐབས་མེད་
ལགས། ཁྱེད་ཀྱི་ཕྱག་རྟགས་དེའི་ནང་ཁྱེད་ཀྱི་ཐུགས་བརྩེ་ཟབ་མོ་ཚུད་ཡོད་པ་དེ་ལས་ཁྱེད་
ཀྱིས་ཕྲུ་གུ་གཅེས་པར་འོས་པ་དེ་བསྙེལ་མེད་པ་མངོན་ནོ། །ངེད་ཀྱིས་ངོ་གནོང་བཞིན་དུ་ཁྱེད་
ལ་ཞུ་དགོས་པ་ཞིག་ནི། ཋམ་གྱིས་ད་དུང་ཡང་ཡི་གེ་ཤེས་མ་སོང་ལ། ཁོ་ནི་དེ་སྔ་ཁྱེད་ཀྱིས
གཟིགས་མྱོང་བ་ལྟར་གྱི་ཕྲུ་གུ་སྡོད་ཚུགས་མེད་པ་དེ་འདྲ་རང་ལགས། སྤྲོ་སྣང་ལྡན་པའི་ཁྱིམ་
གསར་འདིའི་ནང་དུ། ཁོར་འཚོ་བ་སྐྱིད་པོ་ཡོད་ཅིང་རྩེད་མོར་དགའ་བས་ན། ངེད་རང་བློ་
སེམས་ལྷོད་ལ་བབས་སོང་། རྒན་ལགས་ཀྱིས་སེམས་པ་ཞེས་སུ་གསུངས་པའི་དངོས་པོ་ངོ་
མཚར་ཅན་དེས་རིམ་པ་རིམ་པར་མཛེས་ལྡན་གཤོག་འདབ་བརྐྱངས་ནས་ཤེས་བྱའི་དགའ་
ཚལ་མྱུལ་ཕྱིར་འཕུར་ལ་རྒོད། དེ་ཡང་སེམས་པའི་གཤོག་འདབ་ནི་ཡི་གེ་མ་ཡིན་ནམ།
ཁྱེད་ཀྱི་གྲོགས་མོ།
ཧད་ལེཎ Aཁད་ལེར་ནས།
12.སྲས་མོ་ག་རོ་ལིཎ་དྷ་བྷིར་ཕུལ་བ།
(སྤྱི་ལོ1892ལོའི་ཟླ་བ5པར། དེ་དུས་ལོ་བཅུ་གཉིས་ཡིན་པ།)
ངེད་ཀྱི་སྙིང་ནས་བརྩེ་བའི་སྲས་མོ་གཱ་ལི་ལགས་སུ།
ཁྱེད་ཀྱི་བྱམས་བརྩེའི་ཕྱག་འཕྲིན་འབྱོར་བར་ངེད་རང་ཧ་ཅང་དགའ་པོ་བྱུང་། ཁྱེད་ནས་
ཇ་སྟོན་ལ་ཐུགས་སྣང་གཤིན་པོ་གནང་ལུགས་ཤེས་རྗེས། ངེད་རང་སྤྲོ་བ་རབ་ཏུ་འཕེལ་སོང་། ངེད་
ཚོས་བྱ་བ་དེ་ཡག་པོ་བསྒྲུབ་ལོས་དགོས། ངེད་རང་ལམ་སེང་ཉི་འོད་རབ་ཏུ་འཚེར་བའི་ཐག་
རིང་ལྷོ་ཕྱོགས་ཀྱི་ངེད་ཀྱི་གཅེས་པར་འོས་པའི་ཕ་ཡུལ་ལ་འགྲོ་རྒྱུ་ཡིན། བྷོ་སི་ཏོཎ་དུ་ཡོད་
པའི་ངེད་ཀྱི་གྲོགས་བཟང་ཚོས་ངེད་ལ་སྒྲུབ་རོགས་གནང་བའི་བྱ་བ་མཇུག་ཤོས་ནི། བྱིས་
པ་ལོང་བ་མང་པོར་རོགས་བྱས་ཏེ། ཁོ་ཚོའི་འཚོ་བ་བདེ་སྐྱིད་དང་ལྡན་པ་ཡོང་བར་མཛད་
པ་དེ་ཡིན་པ་དེའི་ཐད་ངེད་རང་དགའ་སྤྲོ་ཆེ། འོད་སྣང་དང་སྐྱེ་བོའི་སྤྲོ་བ་འཕེལ་བྱེད་ཀྱི་ངོ་
མཚར་བྱ་དངོས་མི་མཐོང་བའི་ཕྲུ་གུ་དེ་ཚོར་སེམས་བཟང་ཅན་ཚོས་གདུང་སེམས་འཆང་
རྒྱུ་སྨོས་མེད་ཡིན་པ་ངེད་ཀྱིས་ཤེས། སྙིང་རྗེ་ཞེས་པ་དེ་ངེས་པར་དུ་བསམ་པ་བཟང་བའི་བྱ་
སྤྱོད་ཀྱི་སྟེང་ནས་མངོན་པར་བྱེད་དགོས་པར་ངེད་འདོད་དོ། །ངེད་ཚོས་ཆགས་ས་བརྟེན་ས་
མེད་པའི་བྱིས་པ་ལོང་བ་ཚོའི་བདེ་སྐྱིད་ཀྱི་ཆེད་དུ་ལས་ཀ་བྱེད་པ་དེ་བྱིས་པ་ལོང་བའི་མཛའ་
བོར་གྱུར་པ་ཚོས་མཁྱེན་ཚེ། ངེད་ཚོའི་ཇ་སྟོན་ལེགས་འགྲུབ་ཡོང་བར་ཁོང་རྣམ་པས་འབད་
བརྩོན་གནང་ངེས་རེད། ངེད་རང་འཇིག་རྟེན་སྟེང་གི་བདེ་སྐྱིད་ཆེ་ཤོས་ལྡན་པའི་བུ་མོ་ཆུང་
ཆུང་དེ་ཡིན་བསམ་གྱིན་གདའ། ངེད་ཚོའི་འཆར་གཞི་དེ་ཆོས་རྗེ་བྷོ་རུག་སི་ལགས་ལ་ཞུས་
ནས། ཁོང་ཡང་ཇ་སྟོན་ལ་ཞུགས་ཁོམ་ཡོད་པ་ཞིག་གནང་རོགས་མཛོད། སྲས་མོ་ཨད་རླིད་
ཎོག་ལགས་ནས་ཀྱང་ཇ་སྟོན་ལ་ཐུགས་སྣང་གཤིན་པོ་གནང་བར་ངེད་རང་དགའ་སྤྲོ་ཤིན་ཏུ་
ཆེ། ངེད་ཀྱིས་ཐུགས་རྗེ་ཆེ་ཞུ་བཞིན་འདུག་ཅེས་ཁོང་ལ་གསུང་རོགས་གནང་། སང་ཉིན་
ངེད་དང་ཁྱེད་མཇལ་ཐུབ་པས། དེ་དུས་ངེད་ཚོའི་འཆར་གཞིར་ཡང་བསྐྱར་བཀོད་སྒྲིག་གང་
ལེགས་བྱས་ཆོག་གོ། ངེད་ཀྱི་རྒན་ལགས་དང་ངེད་ཀྱིས་ཁྱེད་ཀྱི་ཨ་ནེ་ལགས་ལ་ཐུགས་རྗེ་ཆེ་
ཞུ་བར་མ་ཟད། ཁ་སྔོན་དུས་ཐུང་འཚམས་འདྲི་ཞུ་རིང་ངེད་ཚོ་ཧ་ཅང་སྐྱིད་པོ་བྱུང་ཟེ་ཁྱེད་
ནས་ཁོང་ལ་གསུང་རོགས་གནང་།
ཁྱེད་ལ་སྙིང་ནས་བརྩེ་བའི་ཧད་ལེཎAཁད་ལེར་ནས།
13.ལྕམ་སྐུ་ཞབས་ཆལ་སིEདམོ་ཆིར་ཕུལ་བ།
སྤྱི་ལོ1893ལོའི་ཟླ་བ10པར། དེ་དུས་ལོ་བཅུ་གསུམ་ཡིན་པ།)
མཇུག་ཏུ་ཁྱེད་ནས་བཏོན་གནང་བའི་ཧད་ལེཎ་ཁད་ལེར་སྤྱི་སྤྱོད་དཔེ་མཛོད་ཁང་ཞེས་
པའི་སྐོར་གྱི་གནད་དོན་ཅུང་ཟད་གླེང་ན། ངེད་ཀྱིས་ཚོད་དཔག་བྱས་པར་གཞིགས་ན། ཨ་
ལ་པ་མ་མངའ་སྡེའི་ཐེ་སི་གཱ་བྷི་ཡ་གྲོང་རྡལ་དུ་མི་སུམ་སྟོང་ཙམ་ཡོད་པའི་ནང་ནས་ཕྱེད་ཀ་
ཙམ་ནི་མི་རིགས་ནག་པོ་བ་ཡིན་པ་དང་གཅིག ངེད་ཀྱིས་དཔེ་མཛོད་ཁང་ཞིག་འཛུགས་
འདོད་རྐྱེན་གཙོ་བོ་ནི་མིག་སྔར་གྲོང་རྡལ་འདིར་དཔེ་མཛོད་ཁང་གཅིག་ཀྱང་མེད་པ་དེ་རེད།
སྐྱེད་མ་དང་གྲོགས་མོ་ཁ་ཤས་ཀྱིས་ངེད་ལ་རོགས་རམ་བྱེད་འདོད་ཡོད་ཅེས་གསུངས་ལ། ཁོང་
རྣམ་པས་ཚོགས་པ་ཞིག་བཙུགས་པ་དེའི་དམིགས་ཡུལ་ནི་ཐེ་སི་གཱ་བྷི་ཡ་གྲོང་རྡལ་དུ་གླ་རིན་
མི་དགོས་པར་དཔེ་དེབ་ལྟ་གཡར་ཆོག་པའི་སྤྱི་སྤྱོད་དཔེ་མཛོད་ཁང་ཞིག་འཛུགས་རྒྱུ་དེ་རེད།
ཁོང་རྣམ་པར་ད་ཆ་དཔེ་དེབ་བརྒྱ་དང་ཨ་རིའི་སྒོར་མོ་ལྔ་བཅུ་ང་ལྔ་ཡོད་པ་དང་། ཐུགས་
སེམས་བཟང་བའི་སྐུ་ཞབས་ཤིག་གིས་དཔེ་མཛོད་ཁང་བསྐྲུན་སའི་ས་ཆ་ཞལ་འདེབས་གནང་
བ་དང་དུས་མཚུངས། ཚོགས་པ་དེས་གྲོང་རྡལ་གྱི་ལྟེ་བའི་ཁུལ་དུ་ཁང་པ་ཆུང་ཆུང་ཞིག་གླས་
ཏེ། ད་ཡོད་ཀྱི་དཔེ་དེབ་དེ་དག་མི་ཀུན་ལ་ལྟ་ཀློག་བྱ་རྒྱུར་རིན་མེད་དུ་གཡར་བཞིན་ཡོད་པ་
དང་གསུམ། བྷོ་སི་ཏོཎ་གྱི་གྲོགས་མཆོག་ཚོའི་ཁྲོད་ནས་དཔེ་མཛོད་ཁང་འདིའི་སྐོར་མཁྱེན་
མཁན་ཆེས་ཉུང་ཤས་ལས་མེད། ངེད་ཀྱིས་ད་ལྟ་ཋམ་སྙིང་རྗེ་རྒྱུ་དེའི་ཆེད་དུ་ཞལ་འདེབས་
སློང་བཞིན་ཡོད་པས། ཁོང་རྣམ་པར་ཐུགས་སུན་ཞུ་འདོད་དེ། ཁྱེའུ་ཋམ་གྱི་སློབ་གསོའི་
གནད་དོན་དེ་ཕ་ཡུལ་གྱི་མི་ཚོར་དཔེ་དེབ་ལྟ་རྒྱུ་ཡོད་པ་བྱེད་རྒྱུ་ལས་ཀྱང་གལ་ཆེ་བར་སྣང་བ་
དང་གསུམ། ངེད་ཚོས་དཔེ་དེབ་ཅི་འདྲ་བ་བསྡུ་ཉར་བྱས་མིན་ངེད་ཀྱིས་མི་ཤེས་ཀྱང་། ངེད་
ཀྱིས་བྱས་ན་ཚང་མ་ཕྱོགས་བསྡུས་རང་བཞིན་གྱི་དཔེ་དེབ་མིན་ནམ་སྙམ།
དཔེ་དེབ་ཁང་ལ་ཞལ་འདེབས་བསྐྱོན་མཁན་ཚོའི་མཚན་ཐོ་དེ་པ་ལགས་ནས་གཙོ་སྒྲིག་
གནང་བའི་ཚགས་པར་ཨ་ལ་པ་མ་བྱང་མ་ཞེས་པའི་ཐོག་ཏུ་བཀོད་ན་ཡག་ཤོས་རེད་ཅེས་རྒན་
ལགས་ནས་གསུང་གིན་འདུག
ཧད་ལེཎAཁད་ལེར་ནས།
14.ལྕམ་སྐུ་ཞབས་དབེ་ལེམ་ཟོའོ་ལགས་ལ་ཕུལ་བ།
( སྤྱི་ལོ1898ལོའི་ཟླ་བ12པར། དེ་དུས་ལོ་བཅོ་བརྒྱད་ཡིན་པ།)
ངེད་རང་བུ་མོ་རང་ཤེད་དང་འདོད་རྔམ་ཚ་པོ་ཅི་འདྲ་ཞིག་ཡིན་པ་ངེད་ཀྱིས་ད་ཆ་གཞི་
ནས་ཧ་གོ་སོང་། ངེད་ཀྱིས་སོ་སོའི་བདེ་སྐྱིད་ཀྱི་ཕོར་བ་བྱུར་བུར་བཀང་ནས་ཕྱིར་ལུད་ཡོང་
ན་ཡང་། མི་མང་པོའི་ཕོར་བ་སྟོང་པར་ལུས་པ་དེ་བློ་ལ་མ་འཁོར་བར་གདའ། ངེད་ཀྱི་རང་
ཁེ་རང་ཤེད་དེ་འདྲར་ངེད་རང་གཏིང་ནས་ངོ་གནོང་བར་གྱུར། ངེད་ཀྱིས་ཁྱད་གསོད་བྱེད་
ཁག་ཤོས་ཡིན་པའི་བྱིས་བློའི་སྟོང་བསམ་གྱི་གྲས་ཤིག་ནི་རང་གི་འདོད་འདུན་མི་ལ་བཤད་
ན་བཤད་ཚད་མངོན་འགྱུར་ཡོང་ཐུབ་སྙམ་པ་དེ་ལགས། འོན་ཏེ་འཇིག་རྟེན་འདིར་སྐྱེ་རྒུའི་
འདོད་པ་ཡོད་ཚད་སྐོང་ཐུབ་པའི་བདེ་སྐྱིད་མང་པོ་དེ་འདྲ་མེད་པ་ངེད་ཀྱིས་ད་ཆ་ག་ལེར་ལ་ཤེས་
སོང་། ངེད་ལ་འཐོབ་པ་དེ་ནི་ངེད་ལ་འཐོབ་དགོས་འོས་པ་དེ་ལས་ཆེས་ཆེར་བརྒལ་བ་ངེད་ཀྱིས་
གཏིང་བརྗེད་དུ་སོང་ནས་གདའ། (སྐད་ཅིག་ཙམ་བརྗེད་པའི་དབང་དུ་བཏང་ན་ཡང་) ངེད་
ཀྱིས་ཨའོ་རླིད་ཧྥོ་ཐེ་ཝེ་སི་ཐེ་ (ཨའོ་རླིད་ཧྥོ་ཐེ་ཝེ་སི་ཐེ་ནི་དབྱིན་ཇིའི་རྩོམ་པ་པོ་དྷི་གྷིཎ་སིའི་
སྒྲུང་གཏམ་སྨུག་པའི་གྲོང་ཁྱེར་གྱི་དྭ་ཕྲུག་ཅེས་པའི་ནང་གི་མི་སྣ་གཙོ་བོ་ཁྱེའུ་དེ་ཡིན་པ)
བཞིན་དུ་དེ་བས་མང་བ་རེག་རེ་ཁོ་ན་བྱས། དེ་ཚོ་དྲན་དུས་ངེད་རང་དངོས་གནས་སེམས་
སྡུག་ཆེན་པོ་སྐྱེས་བྱུང་།
ཧད་ལེཎAཁད་ལེར་ནས།
15.སྐུ་ཞབས་དབེ་ལེམ་ཝེ་དྷེར་ཕུལ་བ།
(སྤྱི་ལོ1900ལོའི་ཟླ་བ2པར། དེ་དུས་ལོ་ཉི་ཤུ་ཡིན་པ།)
ཁྱེད་ནས་འོན་ལོང་པར་ཐུགས་ཁུར་གནང་གིན་ཡོད་སྟབས། ངེད་ཀྱིས་ཉེ་དུས་ཤེས་
རྟོགས་བྱུང་བའི་གནས་ཚུལ་ཁ་ཤས་ཁྱེད་ལ་ཞུའོ། །སྤྱི་ཟླ་བཅུ་པའི་ནང་དྷེག་སཱ་སི་མངའ་
སྡེར་བུ་མོ་ཆུང་ཆུང་ཧ་ཅང་སྤྱང་པོ་ཞིག་ཡོད་པ་དེའི་མིང་ལ་ལུ་བྷི་རོད་སི་ཟེར་ཞིང་། ལོ་བཅུ་
གསུམ་ཙམ་ལ་སླེབས་ཡོད། བུ་མོ་དེར་སློབ་གསོ་ཐེབས་མེད་ཀྱང་། མོས་ཚེམ་བུ་ཤེས་ཤིང་
གཞན་ལ་གོས་འཚེམ་རོགས་བྱ་རྒྱུར་ཡང་དགའ་ཞེས་ཤོད་མཁན་འདུག བུ་མོ་དེ་རྫི་གསང་
བ་ལ་དཔེ་མི་སྲིད་པ་ཞིག་ཡོད་པ་དེས་ཚོང་ཁང་ནང་འཛུལ་མ་ཉིད་ལ་རང་ཉིད་འགྲོ་དགོས་
སའི་ཚོང་སྟེགས་དེ་ལམ་སེང་རྙེད་ཐུབ་པར་མ་ཟད། མོ་རང་ལ་དགོས་པའི་ཅ་ལག་ཀྱང་ངོ་
ཤེས་ཀྱིན་ཡོད་པ་རེད། བུ་མོ་དེའི་ཕ་མ་གཉིས་ནས་མོ་ལ་དགེ་རྒན་ཞིག་རྙེད་རེ་ཧ་ཅང་ཆེན་
པོ་བཅངས་པར་མ་ཟད། སྐུ་ཞབས་ཤིས་ཚེ་ལགས་ལ་འཕྲིན་ཡིག་བསྐུར་ནས་དེ་དོན་ཞུས་
འདུག
ངེད་ཀྱིས་ད་དུང་མྲི་སི་སི་བྷིའི་འོན་པའི་སློབ་གྲྭའི་བུ་མོ་མིང་ལ་མོ་དྷེ་སི་ཁོད་ཟེར་བ་ལོ་
ན་དྲུག་ལ་སོན་པ་ཞིག་གི་སྐོར་ཤེས་བྱུང་། བུ་མོ་དེ་ལ་ལྟ་རྟོག་གནང་མཁན་སྲས་མོ་ཝོ་ཐེ་གྷིཎ་
ལགས་ཀྱིས་ངེད་ལ་ཕྱག་འཕྲིན་ངོ་མཚར་ཅན་ཞིག་བསྐུར་གནང་བའི་ནང་། ཁོང་གིས་མོ་དྷི་
ནི་སྐྱེ་དུས་ནས་འོན་པ་ཡིན་པ་དང་། ཟླ་ངོ་གསུམ་ལ་སླེབས་དུས་མིག་ཤེས་ཀྱང་ཤོར་ཞིང་། བུ་
མོ་དེས་གོམ་པ་སྤོ་མི་ཤེས་ལ། ལག་པ་ཡང་འགུལ་མི་ཐུབ་ཅེས་བྲིས་འདུག ཁོང་རྣམ་པས་
བུ་མོ་དེར་མུ་ཏིག་ཕྲེང་སྟར་རྒྱུ་རུ་འཇུག་དུས། བུ་མོ་དེའི་ལག་ཆུང་གཉིས་པོ་འཕྱང་འཕྲུལ་དུ་
གནས་པ་ལ་བལྟས་ན། དེའི་རེག་པའི་ཚོར་ཤེས་ཀྱང་འཕེལ་རྒྱས་ཕྱིན་མེད་པའི་རྟགས་རེད།
ད་ལྟའི་བར་དུ་སྐྱོར་མཁན་ཡོད་ཚེ་བུ་མོ་དེ་གཞི་ནས་གོམ་པ་སྤོ་ཐུབ་ཙམ་ཡོད་ཀྱང་། བུ་མོ་དེ་
ཧ་ཅང་སྤྱང་པོ་ཡོད་པར་ཡང་སྣང་ལ། སྲས་མོ་ཝེ་ཐེ་གྷིཎ་ལགས་ཀྱིས་བུ་མོ་དེ་བྱད་བཞིན་ཧ་
ཅང་མཛེས་པོ་འདུག་ཅེས་གསུངས་བྱུང་། ངེད་ཀྱིས་ཁོང་ལ་འཕྲིན་ཡིག་བསྐུར་ཏེ། མོ་དྷེས་
དཔེ་དེབ་ཀློག་ཤེས་ན། ངེད་ཀྱིས་ཁོང་ལ་སྒྲུང་དེབ་མང་པོ་སྐུར་རྒྱུ་ཡིན་ཞེས་ཞུས་པ་ཡིན། བུ་
མོ་དེ་ནི་གཅེས་པར་འོས་པ་ཞིག་ཡིན་པ་དང་། འཚོ་བའི་ཁྲོད་ཀྱི་བདེ་སྐྱིད་ཚང་མ་འཕྲོག་
ཟིན་པ་དེའི་ཐད་ངེད་རང་སེམས་སྡུག་ཧ་ཅང་ཆེན་པོ་སྐྱེས། ཡིན་ན་ཡང་སྲས་མོ་ཝོ་ཐེ་གྷིཎ་
ལགས་ནི་བུ་མོ་དེ་ལ་འཚམ་ཤོས་ཀྱི་དགེ་རྒན་དེ་ཡིན་པ་འདྲ།
རིང་མིན་གྱི་གོང་དུ། ངེད་ཀྱིས་ཎེའུ་གཡོད་དུ་སྲས་མོ་རོ་ཚེ་ལགས་མཇལ་ལ། ཁོང་
གིས་ཁད་ཐེ་རྨའེ་ཅེར་དང་མཇལ་མྱོང་ཟེ་ངེད་ལ་གསུངས་ཤིང་། གཞོན་ནུ་མ་དེ་ཡི་གཏམ་
སྤྱོད་གང་ལ་བརྟགས་ཀྱང་ཁྱེའུ་ཞིག་དང་ཨ་ན་མ་ན་རེད་ཅེས་གསུངས། ཁད་ཐེས་སྲས་མོ་
རོ་ཚེ་ལགས་ཀྱི་ཚིགས་ཁེབས་ལ་རྩེད་མོ་རྩེས་ཤིང་ད་དུང་དེ་ཁྱེར་ནས། ཁྱེད་ལ་མི་སྤྲོད་ཅེས་
སྨྲས་པ་རེད། སྲས་མོ་རོ་ཚེ་ལགས་ཀྱིས་བཀའ་མོལ་སྟབས་བདེ་ཤོས་འདྲ་གསུངས་ཚེ་བུ་མོ་
དེས་གཞི་ནས་མགོ་འཚོས་པར་གྱུར། སྲས་མོ་རོ་ཚེ་ལགས་ཀྱིས་གཞོན་ནུ་མ་དེ་ལ་དཔེ་དེབ་
ཁ་ཤས་སྟེར་དགོངས་ཀྱང་། བུ་མོ་དེའི་ཀླད་པ་སྟབས་བདེ་པོ་དེ་ལ་དཔེ་དེབ་ག་འདྲ་ཞིག་
འཚམ་མིན་མ་མཁྱེན། ཁོང་གིས་ཁད་ཐེ་གཅེས་པར་འོས་བདེན་ཡིན་རུང་། དེ་ལ་སློབ་གསོ་
འོས་འཚམས་ཤིག་བྱེད་རན་ཐག་ཆོད་བཞག་ཅེས་གསུངས་བྱུང་། ཁོང་གི་བཀའ་མོལ་དེ་དག་
ལ་ངེད་རང་ཧང་སངས་ཐག་ཆོད་དེ། ཁྱེད་ཀྱིས་དེ་སྔ་བསྐུར་གནང་བའི་ཕྱག་འཕྲིན་ནང་གི་
གསུང་སྟངས་ལྟར་ན། ཁད་ཐེ་ནི་བུ་མོ་ཧ་གོ་དོན་རྟོགས་ཆོད་པོ་ཞིག་གོ་སྙམ་པའི་བག་ཆགས་
ཤིག་ངེད་ལ་བཞག་ཡོད་པའི་ཕྱིར།
ཉིན་ཤས་ཀྱི་གོང་ལ་རོཎ་སམ་མེ་འཁོར་འབབ་ཚུགས་སུ་ངེད་ལ་ཋམ་སི་ཐེ་རོཎ་གྷེ་འཕྲད་
བྱུང༌། ཁོང་ད་ཆ་ཕོ་གཞོན་གཟུགས་ཆེ་ཞིང་སྟོབས་དང་ལྡན་པ་ཞིག་ལ་གྱུར་ཡོད་པ་དང་།
བུད་མེད་ཀྱིས་ཁོང་ལ་ལྟ་རྟོག་བྱེད་མི་ཐུབ་པས། མི་རིང་བར་ཁོང་ལ་ལྟ་རྟོག་བྱེད་མཁན་སྐྱེས་
པ་ཞིག་དགོས་པ་རེད། གོ་ཐོས་ལ་ཁོང་གཞུང་བཙུགས་སློབ་གྲྭར་ཞུགས་པ་དང་། ཡར་རྒྱས་
ཧང་སངས་དགོས་པ་བྱུང་ཡོད་ཀྱང་། སྐད་ཆ་ཤོད་སྟངས་ཐད་ཡར་རྒྱས་ཆེན་པོ་དེ་ཙམ་མ་
བྱུང་བར། སྔར་བཞིན་རེད་དང་མ་རེད་ཟེར་བ་ཙམ་ལས་མི་ཤེས་སོ། །
ཧད་ལེཎAཁད་ལེར་ནས།
16.སྐུ་ཞབས་ཨད་དྷེ་ཝ་ཨད་ཧྥོ་རོད་ཐེ་ཧེལ་ལ་ཕུལ་བ།
(སྤྱི་ལོ1901ལོའི་ཟླ་བ11པར། དེ་དུས་ལོ་ཉེར་གཅིག་ཡིན་པ།)
ངེད་དང་རྒན་ལགས་ཀྱིས་འབུམ་རམས་པ་ཧའོ་ལགས་སྐུ་འཁྲུངས་ནས་ལོ་བརྒྱ་འཁོར་
བར་དྲན་གསོ་ཞུ་བའི་སང་ཉིན་གྱི་ཚོགས་ཆེན་ལ་ཞུགས་རྒྱུར་བསྒུགས་ནས་བསྡད་ཡོད།
ངེད་ལ་ཁྱེད་དང་མཇལ་མོལ་ཞུ་བའི་གོ་སྐབས་ཡོང་དཀའ་བས། ད་ལྟ་འཕྲིན་ཡིག་བྲིས་ནས་
ཁྱེད་ལ་ཞུ་རྒྱུར། འོན་ལོང་པ་ཚོས་འབུམ་རམས་པ་ཧའོ་ལགས་ལ་བཀའ་དྲིན་ཚོར་ཤེས་ཀྱི་
ལྷག་བསམ་རྣམ་པར་དག་པ་དེ་འདྲ་བཅངས་ལུགས་དེ་ངེད་ཀྱིས་ངོ་ཤེས་པའི་མི་སུ་འདྲ་ཞིག་
ལས་ཀྱང་ཁྱེད་ཀྱིས་ལེགས་པ་མངོན་པར་མཚོན་ནུས་པས་ན། ཁྱེད་ནས་ཚོགས་འདུའི་ཐོག་
ཏུ་གསུང་བཤད་གནང་རྒྱུ་ཡིན་པ་དེའི་ཐད་ངེད་རང་ཧ་ཅང་དགའ་པོ་བྱུང་། འོན་ལོང་པར་
ཐོབ་པའི་སློབ་གསོ་དང་རེག་པའི་གོ་སྐབས་དང་བདེ་སྐྱིད་ཐམས་ཅད་འབུམ་རམས་པ་ཧའོ་
ལགས་ཀྱི་བཀའ་དྲིན་ལས་བྱུང་བ་ཡིན་ཏེ། ཁོང་གི་དྲིན་ལ་བརྟེན་ནས་ལོང་བས་དཔེ་དེབ་ལྟ་
ཐུབ་པ་དང༌། ལྐུགས་པས་སྐད་ཆ་སྨྲ་ཤེས་པར་གྱུར་པ་རེད།
ད་ཆ་ངེད་རང་དཔེ་ཁང་ནང་བསྡད་ཡོད། མཐའ་བཞི་ཚང་མ་དེབ་ཡིན་ཞིང་། ངེད་
ཀྱིས་ད་དུང་རླབས་ཆེན་མི་སྣ་དང་མཁྱེན་པའི་བདག་ཉིད་དེ་ཚོ་དང་འབྲེལ་བ་དམ་ཟབ་ཞུ་
བཞིན་ཡོད། གལ་སྲིད་དཀོན་མཆོག་གིས་འབུམ་རམས་པ་ཧའོ་ལགས་ལ་སྤྲད་པའི་ལས་
འགན་དེ་ཁོང་གིས་ལེགས་སྒྲུབ་མ་གནང་བ་ཡིན་ན། ངེད་ཀྱི་འཚོ་བ་ཅི་འདྲ་ཞིག་ལ་འགྱུར་
མིན་ཀུན་ཏུ་རྟོག་པར་ངོ་མ་དཀའ་མོ་རེད། གལ་སྲིད་འབུམ་རམས་པ་ཧའོ་ལགས་སྐུ་ངོ་མས་
ལའོ་ར་བྷོ་རུད་གྷི་མཎ་ལ་སློབ་གསོ་བྱེད་རྒྱུའི་ཐུགས་འགན་བཞེས་ནས། ཁོང་འདམ་དོང་གི་
ནང་ནས་འདོན་པའི་ལམ་སྟོན་པ་དང་། ཁོང་གི་མིའི་རང་གཤིས་བསྐྱར་གསོ་གནང་མེད་
ན། ངེད་རང་དེ་རིང་རོད་དྷེ་ཁ་ལི་ཧྥོ་སློབ་གླིང་གི་ལོ་རིམ་གཉིས་པའི་སློབ་མར་གྱུར་སྲིད་
དམ། ངེད་རང་དེ་འདྲར་འགྱུར་ཐུབ་ཅེས་སུས་ཤོད་ནུས་སམ། འོན་ཏེ་འབུམ་རམས་པ་ཧའོ་
ལགས་ལ་རླབས་ཆེན་གྱི་གྲུབ་འབྲས་དེ་ལྟ་ཐོབ་པས་ན། ངེད་ལ་ད་ལྟའི་འཚོ་བ་འདི་ལྟ་བྱུང་
བར་ཡ་མཚན་རྒྱུ་ཅི་ཡང་མེད། ལའོ་ར་བྷོ་རུད་གྷེ་མན་དང་འདྲ་བར་གསོན་ཡང་ཤི་བ་དང་
རེ་ཁྱད་མེད་པའི་ངང་ཚུལ་ལས་ཐར་མཁན་དག་གིས་གཞི་ནས་བསམ་བློ་དང་། དད་པའམ།
བ་བཅས་མེད་མཁན་དག་མུན་ནག་གི་འཇིངས་སུ་ལྷུང་རྐྱེན། ཁེར་གདུང་དང་ཉམ་ཞན་ཇི་
ལྟ་བུར་གྱུར་པ་རྟོགས་ཐུབ། བཙོན་ཁུང་དེའི་ནང་གི་སྐྱོ་སྣང་དང་བཙོན་ལས་བསྐྱབས་པའི་
སྤྲོ་སྣང་གཉིས་ཀ་སྨྲ་བརྗོད་ལས་འདས་པ་ཞིག་རེད། འབུམ་རམས་པ་ཧའོ་ལགས་ཀྱིས་ཁོང་གི་
ཕྱག་ལས་མགོ་མ་བརྩམས་གོང་ལ། ལོང་བར་མཁོ་བའི་དངོས་པོ་ཤིན་ཏུ་མང་ཡང་ཁོ་ཚོར་དེ་
ཀུན་རེག་ཐབས་མེད། འོན་ཏེ་ད་ཆ་ལོང་བས་སྤྱི་ཚོགས་ཀྱི་ཐོག་ཏུ་ཕན་བདེ་དང་དགེ་ལེགས་
ཀྱི་ནུས་པ་འདོན་བཞིན་ཡོད་པ་དང་། འཚོ་བ་དང་ལས་ཀ་རང་ཚུགས་ཐུབ་ཅིང་། དེ་གཉིས་
བསྡུར་ཚེ་འབུམ་རམས་པ་ཧའོ་ལགས་ཀྱིས་ངེད་ཚོར་རླབས་ཆེན་གྱི་ལེགས་སྐྱེས་ཆེན་པོ་ཅི་
ཙམ་ཕུལ་ཡོད་པ་ངེད་ཚོས་ཤེས་ཐུབ། ལུས་ཁམས་ཀྱི་སྐྱོན་ཆས་ངེད་ཚོ་གཞན་དང་ཁ་བྲལ་
བ་ལྟ་བུའི་གནས་སུ་ལྷུང་བ་དེར་ད་ཆ་སྐྲག་དགོས་དོན་ཅི་ཡོད་དམ། རང་རེའི་གྲོགས་མཆོག་
དང་མགོན་སྐྱོབ་དམ་པ་དེས་ངེད་ཚོའི་འཚོ་བ་ཇེ་ལེགས་སུ་བཏང་བ་དང་། མདུན་ལམ་ལ་
འོད་སྣང་གིས་ཁེངས་པར་མཛད་པར་ཐུགས་རྗེ་ཆེ་ཞུའོ། །
འབུམ་རམས་པ་ཧའོ་ལགས་ཀྱིས་བྷོ་སི་ཏོཎ་དུ་མིའི་རིགས་ཀྱི་ཆེད་དུ་ངལ་རྩོལ་རླབས་
ཆེན་གནང་བར་མ་ཟད། གྲུབ་འབྲས་གཟེངས་སུ་ཐོན་པ་ཐོབ་ཡོད་ཅིང་། ཁོང་གིས་འདི་གར་
མཛད་རྗེས་བླ་ན་མེད་པ་འཇོག་གནང་མཛད་པ་དེར་མི་རྣམས་ཀྱི་བསྔགས་བརྗོད་དང་མོས་
གུས་འཐོབ་དགོས་ངེས་རེད། དེ་ནི་མི་རྣམས་ཤིན་ཏུ་དགའ་ཞིང་བློ་བདེ་བར་བྱེད་པ་ཞིག་རེད་
ཨང་།
རྒན་ལགས་དང་ངེད་གཉིས་ཀས་ཁྱེད་ལ་བྱམས་བརྩེའི་འཚམས་འདྲི་ཞུའོ། །
ཁྱེད་ལ་སྙིང་ནས་བརྩེ་བའི་གྲོགས་མོ།
ཧད་ལེཎAཁད་ལེར་ནས།
.7.ལྡུམ་ར་ཆེ་མོའི་འཇིག་རྟེན་ཞེས་པའི་དུས་དེབ་ལ་ཕུལ་བ།
(སྤྱི་ལོ1901ལོའི་ཟླ་བ2པར། དེ་དུས་ལོ་ཉེར་གཅིག་ཡིན་པ།)
ལྡུམ་ར་ཆེན་མོའི་འཇིག་རྟེན་ཞེས་པའི་དུས་དེབ་ཀྱི་སྐུ་ཞབས་ལྷན་རྒྱས་ལ།
ཁྱེད་རྣམ་པའི་ཕྱག་འཕྲིན་འབྱོར་བར་ངེད་རང་དགའ་སྤྲོ་རབ་ཏུ་ཆེ། ཉིན་ཤས་འདིའི་
རིང་བྲེལ་བ་ཆེ་རྐྱེན། ཁྱེད་རྣམ་པར་དེ་རིང་གཞི་ནས་འཕྲིན་ལན་འབུལ་ཁོམ་བྱུང༌། འདི་
གར་སྔ་ས་ནས་སྐྱ་ཀས་གྲོགས་སྐད་ལྷང་ལྷང་སྒྲོག་བཞིན་འདུག་ལ། ཁྱེད་རྣམ་པའི་ས་ནས་
ཐད་ཀར་ཁྱབ་པའི་གཏམ་བཟང་འདི་ཐོས་རྗེས། ངེད་རང་ལ་དངོས་འབྲེལ་དགའ་སྤྲོ་ཉིས་
བརྩེགས་བྱུང་།
རེག་པའི་ཚོར་ཤེས་ཀྱི་སྐད་བརྡར་བརྟེན་ནས་ལྡུམ་ར་ཆེན་མོའི་འཇིག་རྟེན་ཞེས་པའི་
དུས་དེབ་པར་བསྐྲུན་གནང་བ་དེ་ནི་དངོས་འབྲེལ་ཤིན་ཏུ་ལེགས་ཏེ། ཁྱེད་རྣམ་པས་དུས་དེབ་
དེ་ལོང་ཡིག་གི་ཐོག་ནས་པར་སྐྲུན་གནང་རྩིས་ཡོད་པ་དེ་ནི་ལོང་བའི་ངོས་ནས་བཤད་ན་
བཀའ་དྲིན་ཧ་ཅང་ཆེན་པོ་ཞིག་ཡིན་པ་དེའི་ཐད་སྐྱེ་བོ་མིག་ལ་སྐྱོན་ཕྲ་མོ་ཙམ་ཡང་མེད་པ་
ཚོས་བསམ་ཤེས་མི་ཐུབ་བོ། །འཇིག་རྟེན་འདི་རུ་མི་རྣམས་ཀྱིས་ཅི་འདོད་དང་། ཅི་དྲན་དང་།
ཅི་བྱེད་དང་བཅས་པ་ཀུན་སོ་སོས་དུས་དེབ་ཀྱི་སྟེང་ནས་བཀླག་རྒྱུ་ཡོད་པ་དེའི་སྤྲོ་སྣང་ནི་དངོས་
གནས་སྨྲ་བརྗོད་ལས་འདས་པ་ཞིག་ཡིན་ཏེ། མི་རྣམས་ཀྱིས་འཇིག་རྟེན་སྟེང་གི་དགའ་སྐྱོ་
དང་རྒྱལ་ཕམ་ཚང་མར་དོ་ཁུར་ཧ་ཅང་ཆེན་པོ་བྱེད་པས་སོ། །ལྡུམ་ར་ཆེན་མོའི་འཇིག་རྟེན་
ཞེས་པའི་དུས་དེབ་ཀྱིས་རང་ནུས་ཡོད་རྒུས་མུན་ནག་ཁྲོད་ཀྱི་སྐྱེ་འགྲོར་འོད་སྣང་སྦྱིན་གནང་
མཛད་པ་དེར་སྐུལ་ལྕག་དང་རྒྱབ་སྐྱོར་བྱེད་མཁན་ཡོང་ངེས་ཡིན་པར་ངེད་རང་ཡིད་ཆེས་
ཡོད།
འོན་ཏེ་ལྡུམ་ར་ཆེན་མོའི་འཇིག་རྟེན་ཞེས་པའི་དུས་དེབ་ཀྱི་ལོང་ཡིག་པར་མ་མངགས་
ཉོ་བྱེད་མཁན་མང་པོ་དེ་ཙམ་ཡོང་དཀའ་སྟེ། ངེད་ཀྱི་གོ་ཐོས་ལྟར་ན་ལོང་བ་ཚོ་དབུལ་ཞིང་
ཕོངས་པ་ཞིག་རེད། འོན་ཏེ་གལ་སྲིད་དགོས་མཁོ་ཡོད་ན། ལོང་བའི་མཛའ་བོ་ཚོས་ལྡུམ་ར་
ཆེན་མོའི་འཇིག་རྟེན་ཞེས་པའི་དུས་དེབ་ལ་རོགས་མི་བྱེད་པ་ཅི་ཡིན་ནམ། སེམས་བཟང་
ཅན་ཚོས་སྤྲོ་སེམས་ཀྱི་ཕྱག་བརྐྱངས་ནས། གཏོང་ཕོད་ཆེ་བའི་བསམ་འདུན་འདི་བཞིན་བླ་
ན་མེད་པའི་བྱ་སྤྱོད་ཅིག་ལ་འགྱུར་བར་སྐུལ་འདེད་གཏོང་ངེས་རེད།
ངེད་རང་ཤིན་ཏུ་དགའ་བའི་བྱ་གཞག་དེའི་ཐད་ཁྱེད་རྣམ་པར་ལེགས་འགྲུབ་ཡོང་བའི་
སྨོན་འདུན་ཞུ།
ཧད་ལེཎAཁད་ལེར་ནས།
ཉིན་དང་པོར། ངེད་ཀྱིས་ང་རང་གི་འཚོ་བ་དོན་དང་ལྡན་པར་མཛད་
མཁན་ཞི་ཞིང་དུལ་ལ། ཐུགས་སེམས་བཟང་ཞིང་། མཛའ་གཅུགས་དང་ལྡན་
པ་དེ་ཚོར་བལྟ་བར་བྱའོ། །ཐོག་མར་ངེད་ཀྱིས་སྙིང་ནས་བརྩེ་བའི་བཤེས་
གཉེན་མ་ལྕམ་སྐུ་ཞབས་ཨཎ་ཉི་སཱ་ལི་ཧྥཎ་མད་སིད་ལགས་ཀྱི་ཞལ་རས་ལ་
ཧྲིག་ཧྲིག་ཏུ་བལྟས་ན་འདོད། ངེད་རང་ན་ཆུང་མ་ཞིག་ཡིན་དུས་ནས། ཁོང་
ངེད་ཀྱི་ཁྱིམ་ལ་བྱོན་ནས་ངེད་ལ་ཕྱི་ཡི་འཇིག་རྟེན་གྱི་སྒོ་མོ་ཕྱེ་གནང་བ་རེད།
ངེད་ཀྱིས་གང་དེའི་ཞལ་གྱི་དཀྱིལ་འཁོར་ལ་ལྟ་རྒྱུར་མ་ཟད། དེ་ཉིད་ངེད་ཀྱི་
དྲན་ཤེས་ནང་བརྟན་པོར་ངེས་པར་བྱ་རྒྱུ།
གལ་སྲིད་ངེད་ཀྱིས་ཟློས་གར་ཐེངས་གཅིག་ཙམ་ཡིན་རུང་ལྟ་ཐུབ་ན།
ངེད་ཀྱིས་དེ་སྔ་བཀླགས་མྱོང་བའམ། འལག་བརྡའི་ཡི་གེར་བརྟེན་ནས་ངེད་ཀྱི་
ཡིད་ལ་འཇགས་པའི་ཟློས་གར་མང་བོའི་ནང་དོན་རྟོགས་པར་ནུས།
ངེད་ཅག་ཚང་མས་ཡིད་དབང་འཕྲོག་པའི་གཏམ་རྒྱུད་བཀླགས་མྱོང་། གལ་ཏེ་གཏམ་
རྒྱུད་ནང་མི་སྣ་གཙོ་བོ་ནི་ཚེ་ཚད་ལ་སླེབས་པར་ཉེ་ཡོད་ན་ཚེ་འཇུག་གི་དུས་ཡུན་དེའི་རིང་
ལ་སྐབས་རེར་ཉི་མ་ལོ་ལས་རིང་བ་དང་། སྐབས་རེར་མི་ཚེ་ཞི་མིའི་ཨ་སྟོང་ལས་ཐུང་བའི་
སྣང་བ་འཆར་སྲིད། སྐྱེ་བོ་འཆི་ཁ་མ་དེ་ཚོས་འདའ་ཁའི་དུས་དེ་ཇི་ལྟར་འཁྱོལ་ཚུལ་ལ་ངེད་
ཚོ་རྩད་ཞིབ་བྱ་རྒྱུར་ཤིན་ཏུ་ནས་སྤྲོའོ། །འདིར་ངེད་ཀྱིས་སྨྲས་པ་ནི་གདམ་ག་བྱེད་དབང་ཡོད་
པའི་སྐྱེ་བོ་རང་དབང་ཅན་ལ་ཟེར་བ་ལས། བྱ་སྤྱོད་ལ་ཚོད་འཛིན་ནན་པོ་ཕོག་པའི་ཉེས་ཅན་
ལ་ཟེར་བ་མ་ཡིན་ནོ། །
གཏམ་རྒྱུད་འདི་འདྲས་ངེད་ཅག་གི་བློ་སྒོ་འབྱེད་ཐུབ་སྟེ། གནས་ཚུལ་དེ་འདྲའི་འོག་ཏུ་བྱ་བ་
ཅི་དང་ཅི་ཞིག་སྒྲུབ་དགོས་པ་ངེད་ཅག་ལ་ཤེས་སུ་འཇུག་ཐུབ་བོ། །སྐྱེ་བོ་འཆི་ཁ་མ་ཞིག་གིས་
བྱེད་སྒོ་དང་། མྱོང་བ་དང་། ཡིད་འཆར་བཅས་ཅི་འདྲར་བརྟེན་ནས་འདའ་ཁའི་ཆུ་ཚོད་ཁ་
ཤས་དེ་དག་འཁྱོལ་དགོས་སམ། སྔར་སོང་ལ་ཕྱིར་དྲན་བྱས་པའི་ནང་ནས་ཅི་ཞིག་གིས་རང་
རེར་བདེ་སྐྱིད་ཀྱི་ཚོར་སྣང་སྦྱིན་པ་དང་། ཅི་ཞིག་གིས་རང་རེར་བློ་འགྱོད་སྐྱེ་རུ་བཅུག་པ་
ཤེས་ནུས།
ངེད་དེ་རིང་འཚོ་མུས་ཡིན་རུང་སང་ཉིན་འཆི་ཡང་སྲིད་སྙམ་དུ་ངེད་ཀྱིས་སྐབས་སྐབས་
ལ་ཡང་ནས་ཡང་དུ་དྲན་པ་དེ་ནི་གོམས་གཤིས་ཡག་པོ་ཞིག་ཡིན་པའང་སྲིད། གོམས་གཤིས་
འདི་འདྲ་ཞིག་གིས་ཉིན་རེའི་འཚོ་བ་དོན་སྙིང་དང་ལྡན་པར་བྱ་ཐུབ། ངེད་ཅག་ཉིན་ལྟར་གྱི་
འཚོ་བ་ནི་ཡ་རབས་ཚུལ་མཐུན་དང་། གཞོན་ཤ་ལྡན་པ། ལྟ་ཞིབ་ཀྱི་ཚོར་བ་སྐྱེན་པོ་བཅས་
ཡིན་དགོས་མོད། དེ་དག་ནི་ཉིན་ནས་ཟླ་བ་དང་། ཟླ་བ་ནས་ལོར་བསྟུད་པའི་དུས་ཀྱི་ཆབ་
རྒྱུན་རིང་མོའི་ནང་དུ་ག་ལེར་འཛད་ཀྱིན་ཡོད་དོ། །བག་མེད་ལོངས་སྤྱོད་ཁོ་ནར་ཚེ་གང་
གཡེངས་ནས་སྡོད་མཁན་ཁག་ཅིག་ཡོད་པ་སྨོས་མེད་ཡིན་རུང་། མི་མང་ཆེ་བས་གལ་ཏེ་
གཤིན་རྗེའི་ཕོ་ཉ་སྒོ་དྲུང་དུ་འབྱོར་བ་ཤེས་ན་འཚོ་བར་ཅུང་ཟད་བག་ཡོད་པ་བྱེད་སྲིད།
གཏམ་རྒྱུད་དེ་ཚོའི་ནང་དུ། མི་སྣ་གཙོ་བོ་དག་འཆི་ཁ་མ་དེར་རླུང་རྟ་བརྒྱུགས་ནས་
མཐའ་མར་འཆི་ཉེན་ལས་ཡོངས་སུ་ཐར་བར་མ་ཟད། དེ་ནས་བཟུང་སྟེ་དེས་རང་ཉིད་ཀྱི་
འཚོ་བའི་ཚད་གཞིར་བཅོས་བསྒྱུར་བཏང་སྟེ། འཚོ་བའི་སྙིང་པོ་དང་འཚོ་བའི་རྟག་བརྟན་
གྱི་རིན་ཐང་བླ་ན་འཕགས་པ་སྔར་ལས་གསལ་བར་རྟོགས་སྲིད། མི་ཁག་ཅིག་འཆི་ཁའི་
གྲིབ་ནག་གི་འོག་ཏུ་འཚོ་དགོས་ཀྱང་། དེ་ཚོས་རང་གིས་བསྒྲུབས་པའི་བྱ་བ་ཀུན་ལ་ཞི་ཞིང་
འཇམ་པའི་བརྩེ་སེམས་བཅངས་པ་མཐོང་རྒྱུ་ཡོད།
འོན་ཏེ་རང་རེའི་ཁྲོད་ཀྱི་མི་མང་པོ་ཞིག་གིས་འཚོ་བ་ཞེས་པ་དེ་དེ་ལྟར་ཡིན་ཤག་ཤག་
བྱེད། སྐྱེས་ནས་འཆི་བ་འཁོར་བའི་ཆོས་ཉིད་ཡིན་པ་རང་རེས་ཤེས་ན་ཡང་། འཆི་བ་དང་
རང་ཉིད་བར་ལ་རྒྱང་ཐག་ཧ་ཅང་རིང་པོས་ཆོད་པ་ཁོ་ནར་འདོད། རང་རེ་ལང་ཚོ་དར་བའི་
སྐབས་སུ་མི་རྟག་འཆི་བ་དྲན་པ་ཤིན་ཏུ་ཉུང་ཞིང་། མི་ཚེ་འདི་འཛད་མཐའ་མེད་པ་ཞིག་ཏུ་
མཐོང་། རང་རེས་སྙིང་པོ་མེད་པའི་དོན་ཆུང་ཙག་ཙིག་ཁོ་ནར་གཡེངས་ནས་སྡོད་པ་ལས།
དེ་ལྟར་ན་འཚོ་བར་སྙིང་པོ་ཅི་ཡང་མེད་པ་དེ་དྲན་གྱི་མེད་པ་རེད།
ཕལ་ཆེར་རང་རེས་སོ་སོའི་དབང་པོའི་བྱེད་ལས་དང་འདུ་ཤེས་ཡོད་རྒུ་འདོན་པའི་ཐད་
ལ་ཡང་སྣང་མེད་ལིང་བསྐྱུར་དེ་ལྟར་བྱེད་རྐྱང་རེད། འོན་པ་ཁོ་ནས་རྣ་ཤེས་ཀྱི་རིན་ཐང་
རྟོགས་པ་དང་། ལོང་བ་ཁོ་ནས་མིག་གིས་མཐོང་བའི་སྤྲོ་སྣང་ལ་ཉམས་སུ་མྱོང་ཐུབ། ལང་
ཚོའི་ཁོ་ལག་རྒྱས་རྗེས་སུ་གློ་བུར་དུ་མིག་ཤེས་དང་རྣ་ཤེས་ཤོར་བ་དེ་ཚོར་མྱོང་བ་དེ་རིགས་དེ་
བས་ཟབ་པར་སྣང་། ཡིན་ན་ཡང་མིག་ཤེས་དང་རྣ་ཤེས་ཤོར་བའི་སྡུག་བསྔལ་མྱངས་མྱོང་རྩ་
བ་ནས་མེད་མཁན་དེ་ཚོས་དབང་པོའི་བྱེད་ལས་དེ་དག་གང་ལེགས་སྤྱོད་པ་ཤིན་ཏུ་ནས་
ཉུང༌། ཁོ་ཚོའི་མིག་དང་རྣ་བས་མཐའ་འཁོར་འཇིག་རྟེན་གྱི་ཐམས་ཅད་ལ་ཟ་ཟིར་ངང་ལྟ་
ཉན་དང༌། ཁ་གཡེང་མིག་གཡེང་དང་། སྣང་མེད་ལིང་བསྐྱུར་ཁོ་ན་བྱེད། སྐྱེ་བོ་མང་པོས་
ནོར་བུ་ལག་ཏུ་ཡོད་དུས་ནོར་བུའི་ནོར་ཉམས་མི་ཆོད་ལ། ནོར་བུ་མི་ལ་ཤོར་དུས་གཞི་ནས་
དེའི་རིན་ཐང་ཤེས་པ་དེ་བཞིན་དུ། རང་རེ་ནད་ཀྱིས་མནར་རྗེས་སུ་གཞི་ནས་གཟུགས་པོ་
བདེ་ཐང་ཡིན་དུས་ཀྱི་དགེ་མཚན་ཤེས་ཐུབ།
ངེད་ཀྱི་ཡིད་ལ་གལ་སྲིད་སྐྱེ་བོ་ངོ་རེ་བཞིན་གྱིས་ན་སོ་གཞོན་དུས་ལོང་བ་དང་འོན་པའི་
འཚོ་བ་དུམ་བུ་གཅིག་བརྒྱུད་མྱོང་ཚེ། དེ་ནི་དོན་སྙིང་ཧ་ཅང་ཆེན་པོ་ལྡན་པ་ཞིག་གོ་སྙམ་དུ་
རྟག་པར་དྲན། མུན་ནག་གིས་གང་དེར་འོད་སྣང་དེ་བས་གཙིགས་ཆེར་འཛིན་དུ་འཇུག་པ་
དང་། ཁེར་མུག་གིས་གང་དེ་སྐད་སྒྲར་དེ་བས་ཞེན་དུ་འཇུག་པར་བྱེད་སྲིད།
ངེད་ཀྱིས་རྟག་པར་མིག་ཐང་ཐང་ཡིན་པའི་ངེད་ཀྱི་མཛའ་བོ་ཚོར་རྟོག་ཞིབ་བྱས་ནས།
ཁོང་རྣམས་ལ་ཅི་ཞིག་རིག་མིན་འདྲི་བཞིན་ཡོད། ཉེ་དུས་གྲོགས་བཟང་མ་ཞིག་གིས་ནགས་
ཁྲོད་དུ་འཆམ་འཆམ་ལ་ཕེབས་ནས་ལོག་བྱོན་དུས་ངེད་ལ་གཟིགས་པར་ཕེབས་བྱུང་། ཁོང་ལ་
ཅི་ཞིག་གཟིགས་བྱུང་ངམ་ཞེས་བཀའ་འདྲི་ཞུས་པ་ན། ཁོང་གིས་དམིགས་བསལ་གྱི་དངོས་
པོ་གང་ཡང་མཐོང་མ་བྱུང་ཞེས་གསུངས། མིག་ཆེ་ཡང་རྒྱལ་མོས་གོ་མི་ཆོད་ཅེས་པ་དེ་བདེན་
དུ་བཟུང་ནས། ལན་དེ་འདྲ་ཉན་རྒྱུར་གོམས་པ་མིན་ན། དེའི་ཐད་ལ་ངེད་རང་ཐེ་ཚོམ་དང་
དོགས་པ་འཆར་བར་ངེས།
ནགས་ཀྱི་ཁྲོད་དུ་ཆུ་ཚོད་གཅིག་ལྷག་ཙམ་ཕྱིན་ནས་ལྟ་རིན་ཡོད་པ་ཅི་ཡང་མ་མཐོང་བ་
དེ་འདྲ་དཔེ་སྲིད་དམ་ཞེས་ངེད་ཀྱིས་རྟག་པར་ཆིག་ལབ་རྒྱག་གི་ཡོད། མིག་གིས་ཅི་ཡང་མི་
རིག་མཁན་ངེད་འདྲ་བས་ཀྱང་། རེག་ཤེས་ཁོ་ནར་བརྟེན་ནས་དངོས་པོ་ངོ་མཚར་ཅན་མང་
པོ་ཞིག་རྙེད་འདུག ངེད་ཀྱིས་ལོ་མ་མཉེན་པོ་ཞིག་གི་སྙོམས་ཚད་ཚོར་ཐུབ་ལ། ངེད་རང་
དངུལ་དཀར་མདོག་གི་སྟག་པ་དཀར་པོའི་ཤིང་ཤུན་འཇམ་ཤ་དོད་པོའམ། ཐང་ཤིང་གི་རྩུབ་
ཤས་ཆེ་བའི་ཤུན་སྐོགས་ལ་ལག་པ་འཆང་རྒྱུར་དགའ། དཔྱིད་ཀར་ངེད་ཀྱིས་རེ་བས་ཁེངས་
བཞིན་རང་བྱུང་ཁམས་ཆེན་མོ་དགུན་ཉལ་བྱས་རྗེས་ཀྱི་མཚོན་རྟགས་དང་པོ་སྟེ། ཤིང་གི་
ཡལ་གའི་སྟེང་གི་ཐེའུ་འཚོལ་རྒྱུར་དགའ། ངེད་ཀྱིས་ངང་སྤུ་ལྟར་དུ་འཇམ་ཞིང་མཉེན་པའི་
མེ་ཏོག་གི་འདབ་མ་གཅེས་པར་འོས་པ་ཚོར་ཐུབ་པར་མ་ཟད། དེ་ཉིད་ངོ་མཚར་ཆེན་པོས་
འཁྱིལ་བ་དེའང་ཤེས་ཐུབ། རང་བྱུང་ཁམས་ཆེན་མོས་དེ་ལྟར་དེ་ཡི་ངོ་མཚར་ཡོན་ཏན་མང་
པོ་ངེད་ལ་གསལ་ལེར་བསྟན། རླུང་རྟ་བརྒྱུགས་ན་སྐབས་རེར་ངེད་ཀྱིས་སྡོང་ཕྲན་ཞིག་གི་
སྟེང་དུ་ལག་པ་ག་ལེར་བཞག་ཚེ། བྱེའུ་ཆུང་གིས་གསུང་སྙན་སྒྲོག་དུས་སུ་ས་མཆོང་གནམ་
མཆོང་བྱེད་པ་ཚོར་ཐུབ། ངེད་ཀྱིས་སོར་མོ་བགྲད་པའི་གསེང་ནས་བསིལ་ངད་ལྡན་པའི་ཆུ་
མིག་གི་ཆུ་རྒྱུན་བཞུར་དུ་འཇུག་རྒྱུར་དགའ། ངེད་ཀྱི་ངོས་ནས་བཤད་ན། པར་སིག་གི་ས་
གདན་རྒྱས་སྤྲོས་ཆེ་ཤོས་དག་ལས་ཀྱང་། བསུང་ངད་ལྡན་པའི་ཐང་ཤིང་གི་ལོ་མའི་ས་གདན་
ནམ་སྙི་ཞིང་འབོལ་བའི་སྤང་ལྗོངས་དེ་ཚོར་དེ་བས་དགའ་བ་ཡོད། དུས་བཞིའི་འཕོ་འགྱུར་
ནི་ཡིད་དབང་འཕྲོག་ཅིང༌། རྫོགས་རྒྱུ་ཚར་རྒྱུ་མེད་པའི་ཟློས་གར་དང་འདྲ་ཞིང་། དེ་དག་གི་
བྱ་སྤྱོད་ནི་ཆུ་ཕྲན་བཞིན་དུ་ངེད་ཀྱི་སོར་མོའི་གསེང་ནས་རྒྱུ་བཞིན་མཆིའོ། །
ངེད་ལ་ལྟ་རུ་ཆུག་དང་ཞེས་སྐབས་རེར་ངེད་ཀྱིས་སྙིང་དབུས་ནས་རེ་འབོད་བྱེད་ཀྱི་
ཡོད། ལག་པ་འཆང་ཙམ་བྱས་པ་ལས་ཀྱང་ངེད་ལ་སྤྲོ་སྣང་ཆེན་པོ་དེ་འདྲ་སྦྱིན་དུས། གལ་
སྲིད་མིག་གིས་རིག་ན་དགའ་པོ་ཅི་འདྲ་མི་ཡོང་ངམ། འོན་ཏེ་མིག་ཐང་ཐང་ཡིན་མཁན་དེ་
ཚོས་ཅི་ཡང་མཐོང་མེད་པ་རེད། སྟོང་གསུམ་གང་བའི་རྣམ་བཀྲའི་ཞིང་བཀོད་དང་ནི་ཉམས་
འགྱུར་འབུམ་གྱིས་ཕྱུག་པའི་འཁྲབ་སྟོན་དེ་དག་ཡིན་ཤག་ཤག་ཁོ་ནར་བརྩི་བ་རེད། སྐྱེ་རྒུས་
རང་ལ་དབང་བ་དེར་སྣང་ཆུང་ཁོ་ན་བྱེད་པ་དང་། རང་ལ་མེད་པ་དེ་ཚོ་རེག་ཐབས་ཁོ་ན་
བྱེད་པ་དེ་ཡ་མཚན་ཆེ། འོད་སྣང་གི་འཇིག་རྟེན་དུ་མིག་གི་ཤེས་པ་དེར་སྟབས་བདེ་ཙམ་དུ་
བརྩི་བ་ལས། འཚོ་བ་དོན་ལྡན་ཡོང་བར་བྱེད་པའི་མཁོ་ཆས་སུ་མི་བརྩི་བ་དེ་ནི་ཤིན་ཏུ་ནས་
ཕངས་དགོས་པ་ཞིག་རེད།
གལ་སྲིད་ངེད་རང་སློབ་གྲྭ་ཆེན་མོ་ཞིག་གི་སློབ་གཙོ་ཡིན་ན། ངེད་ཀྱིས་ཁྱེད་ཀྱི་མིག་ཇི་
ལྟར་སྤྱོད་དམ་ཞེས་པའི་དངོས་གཞིའི་སློབ་ཚན་ཞིག་འཛུགས་གཉེར་བྱ་རྒྱུ་ཡིན་ལ། རང་གི་
མིག་མདུན་ནས་སྣང་མེད་དུ་བཞུད་པའི་བྱ་དངོས་གསལ་པོར་མཐོང་ཐུབ་ན། འཚོ་བར་ཕུན་
ཚོགས་དཔལ་དང་ལྡན་ལ་སྤྲོ་སྣང་ཆེས་ཆེར་འཕེལ་ངེས་རེད་ཅེས་དགེ་རྒན་ཆེན་མོ་ཚོས་སློབ་
མར་བློ་འབྱེད་སློབ་གསོ་བྱེད་དགོས་ངེས་ཡིན་ཞིང་། ཁོང་ཚོས་གཉིད་དང་རྣམ་གཡེང་ལེ་
ལོའི་དབང་དུ་སོང་བའི་སློབ་མའི་དབང་པོའི་བྱེད་ལས་དེ་ཚོ་སད་ཐབས་ཧུར་ཐག་བྱེད་དགོས།
གལ་སྲིད་ངེད་ཀྱི་མིག་གིས་ཉིན་གསུམ་ལ་མཐོང་ཐུབ་ཚེ། ངེད་ཀྱིས་མཐོང་འདོད་ཆེ་
ཤོས་ཅི་ཡིན་ཐད། རབ་བྱུང་ན་རྟོག་འདང་ལ་བརྟེན་ནས་གསལ་བཤད་བྱེད་དགོས་པ་ཡང་
སྲིད་པར་མ་ཟད། ངེད་ཀྱིས་རྟོག་འདང་རྒྱག་དུས། གལ་སྲིད་ཁྱེད་ཀྱི་མིག་གིས་ཉིན་གསུམ་
ལས་མཐོང་ཐུབ་མེད་ན། ཁྱེད་སོ་སོའི་མིག་ཇི་ལྟར་སྤྱོད་རྒྱུའི་གནད་དོན་དེ་ལ་ཁྱེད་ནས་
དགོངས་པ་ཞིག་བཞེས་རྒྱུའི་རེ་བ་ཡོད། གལ་སྲིད་ཉིན་གསུམ་པར་མུན་ནག་གིས་འཐིབས་
རྗེས། ཁྱེད་ཀྱིས་ཉི་མའི་འོད་སྣང་ནམ་ཡང་མི་རིག་པར་འགྱུར་རྒྱུ་ཡིན་པ་ཁྱེད་ཀྱིས་ཤེས་ན།
གནས་སྐབས་བར་འཇུག་བྱས་འདྲའི་ཉིན་གསུམ་གྱི་དུས་ཚོད་རྩ་ཆེན་དེ་དག་ཁྱེད་ཀྱིས་ཇི་
ལྟར་འཁྱོལ་རྩིས་ཡོད་དམ། ཁྱེད་ཀྱིས་མཐོང་འདོད་ཆེ་ཤོས་དེ་ཅི་ཡིན་ནམ།
ངེད་ཀྱིས་མཐོང་འདོད་ཆེ་ཤོས་ནི་ངེད་ཀྱི་མུན་ནག་གི་ལོ་ཟླའི་ནང་དུ་ངེད་ལ་སྙིང་ཉེ་
ཤོས་སུ་གྱུར་པ་དག་ཡིན་པ་སྨོས་མི་དགོས། ཁྱེད་ཀྱིས་ཀྱང་ཁྱེད་ལ་སྙིང་ཉེ་ཤོས་སུ་གྱུར་པ་དེ་
ཚོར་ཡུན་རིང་བོར་ལྟ་འདོད་ཡོད་ངེས་ཏེ། དེ་ལྟར་ན་ཁྱོད་ཀྱིས་མིག་ཤེས་ལས་ཡོང་བའི་བག་
ཆགས་དག་མུན་ནག་ཡུལ་དུ་ཁྱེར་ཆོག་གོ །
གལ་སྲིད་གནས་ཚུལ་ངོ་མཚར་ཅན་ཞིག་ཐོན་ནས་ངེད་ཀྱི་མིག་གིས་ཉིན་གསུམ་རིག་
རྗེས། སླར་ཡང་མུན་ནག་གི་ཁྲོད་དུ་ལོག་པ་ཡིན་ན། ངེད་ཀྱིས་ཉིན་མོ་གསུམ་པོ་དེ་དུས་
རིམ་གསུམ་ལ་དབྱེ་བར་བྱའོ། །
ཉིན་དང་པོར། ངེད་ཀྱིས་ང་རང་གི་འཚོ་བ་དོན་དང་ལྡན་པར་མཛད་མཁན་ཞི་ཞིང་དུལ་
ལ། ཐུགས་སེམས་བཟང་ཞིང་། མཛའ་གཅུགས་དང་ལྡན་པ་དེ་ཚོར་བལྟ་བར་བྱའོ། །ཐོག་
མར་ངེད་ཀྱིས་སྙིང་ནས་བརྩེ་བའི་བཤེས་གཉེན་མ་ལྕམ་སྐུ་ཞབས་ཨཎ་ཉི་སཱ་ལི་ཧྥཎ་མད་སིད་
ལགས་ཀྱི་ཞལ་རས་ལ་ཧྲིག་ཧྲིག་ཏུ་བལྟས་ན་འདོད། ངེད་རང་ན་ཆུང་མ་ཞིག་ཡིན་དུས་ནས།
ཁོང་ངེད་ཀྱི་ཁྱིམ་ལ་བྱོན་ནས་ངེད་ལ་ཕྱི་ཡི་འཇིག་རྟེན་གྱི་སྒོ་མོ་ཕྱེ་གནང་བ་རེད། ངེད་ཀྱིས་
གང་དེའི་ཞལ་གྱི་དཀྱིལ་འཁོར་ལ་ལྟ་རྒྱུར་མ་ཟད། དེ་ཉིད་ངེད་ཀྱི་དྲན་ཤེས་ནང་བརྟན་པོར་
ངེས་པར་བྱ་རྒྱུ་ཡིན་ལ། ད་དུང་ཞལ་རས་དེ་ལ་ཞིབ་འཇུག་ནན་པོ་བྱས་ནས། དེ་ལས་ཐུགས་
རྗེའི་ཞི་དུལ་དང་ངང་རིང་གི་རྗེས་ཤུལ་གསོན་ཉམས་དོད་པོ་རྙེད་པར་བྱེད་རྒྱུ། ཁོང་གིས་དེ་
དག་ལ་བརྟེན་ནས་ངེད་ལ་སློབ་གསོ་མཛད་རྒྱུའི་ལས་འགན་དཀའ་ཚེགས་ཅན་དེ་ལེགས་
གྲུབ་གནང་བ་རེད། ཁོང་གི་བློ་བརྟན་འགྱུར་མེད་ངང་དཀའ་ངལ་ཁྱད་བསད་མཛད་པའི་
བློ་སྟོབས་བརྟན་པོ་དང་། ངེད་ལ་རྟག་པར་སྟོན་བཞིན་པའི་སྐྱེ་རྒུར་ཐུགས་རྗེ་འཆང་ཚུལ་དེ་
ངེད་ཀྱིས་ཁོང་གི་སྤྱན་ཟུང་ལས་འཚོལ་རྒྱུ།
ངེད་ཀྱིས་གཞན་པའི་ནང་སེམས་ཀྱི་འཇིག་རྟེན་ཤེས་པ་ལ་སོར་རྩེ་ཁོ་ནར་རག་ལས་
ཡོད་པས། སེམས་ཀྱི་སྐར་ཁུང་ཡིན་པའི་མིག་ལ་བརྟེན་ནས་ཉམས་ཞིབ་ཇི་ལྟར་བྱ་དགོས་
པ་མི་ཤེས་ཀྱང་། དགའ་སྐྱོ་སྡུག་སྡང་ལ་སོགས་པའི་རྣམ་འགྱུར་མངོན་ཆེ་བ་མང་པོ་ཞིག་
ངེད་ཀྱིས་ཚོར་བར་ནུས། ངེད་ཀྱིས་མཛའ་བོ་ཚོའི་ངོ་ལ་ལག་པས་རེག་པ་ལ་བརྟེན་ནས་ཁོ་
ཚོར་རྒྱུས་མངའ་ལོན་པར་བྱེད། འོན་ཏེ་ལག་པས་རེག་པ་ཁོ་ནར་བརྟེན་ན། ཁོ་ཚོ་མི་སྒེར་
གྱི་ཁྱད་ཆོས་གནད་ལ་འཁེལ་པོ་ཞིག་ངེད་ཀྱིས་ཤེས་མི་ཐུབ་པས། ཁོ་ཚོའི་རང་གཤིས་རྟོགས་
པར། ངེད་ཀྱིས་ད་དུང་ཁོང་ཅག་གིས་ངེད་ལ་བསྟན་པའི་བསམ་བློ་དང་། བྱ་སྤྱོད་ལ་སོགས་ལ་
བརྟེན་དགོས་ཡིན་ན་ཡང་། ངེད་ཀྱིས་མི་རྣམས་ལ་ཤེས་རྟོགས་དེ་བས་གཏིང་ཟབ་པ་བྱེད་པར།
ངེས་པར་དུ་མིག་གིས་ཁོ་ཚོ་དངོས་སུ་མཐོང་བ་དང་། མིག་གིས་ཁོ་ཚོས་བསམ་བློ་དང་ཁོར་ཡུག་
སྣ་ཚོགས་ལ་ལྟ་དུས་ཀྱི་རྣམ་འགྱུར་དང་། ཁོ་ཚོའི་མིག་མདངས་དང་བཞིན་གྱི་འགྱུར་བ་འཕྲལ་
འཕྲལ་དང་སྐད་ཅིག་མ་བཅས་མཐོང་དགོས་ཞེས་ཟེར་བ་མིན་ནོ། །
ངེད་ཀྱི་གམ་དུ་ཡོད་པའི་མཛའ་བོ་ཚོ་དང་ལོ་མང་བཤིབས་པ་བརྒྱུད། ཁོང་ཅག་གིས་སོ་
སོའི་ཕྱོགས་ཀུན་ངེད་ལ་གསལ་སྟོན་བྱས་རྐྱེན་ངེད་ཀྱིས་ཁོང་ཅག་ལ་རྒྱུས་མངའ་ཧ་ཅང་ཆེ།
འོན་ཏེ་ཆ་རྒྱུས་དེ་ཙམ་མེད་པའི་མཛའ་བོ་དེ་ཚོའི་ཐད། ངེད་ལ་བག་ཆགས་ཕྱོགས་རེ་ཙམ་
ལས་མེད་ཅིང་། བག་ཆགས་དེ་ནི་བརྐྱངས་ལག་གཏོང་ཐེངས་གཅིག་གམ། ངེད་ཀྱི་སོར་མོས་
ཁོང་ཅག་གི་ཞལ་མཆུར་འཆང་བའམ། ཁོང་རྣམས་ཀྱིས་ངེད་ཀྱི་ལག་མཐིལ་ལ་གཞུ་ཙམ་
བྱེད་པའི་བརྡ་ལས་ཤེས་པ་ཞིག་རེད།
འོན་ཏེ་ཁྱོད་ཚོ་མིག་ཐང་ཐང་ཡིན་མཁན་གྱི་ངོས་ནས་བཤད་ན། མི་གང་ཞིག་ལ་རྒྱུས་
མངའ་ལེན་པ་ནི་ལས་སླ་བ་དང་སྒྲུབ་བདེ་བ་ཞིག་ཡིན་སྲིད། ཁྱེད་ཅག་གིས་མི་དེའི་རྣམ་འགྱུར་
མངོན་ཆུང་བ་དག་དང་། ཤ་རྒོད་ཀྱི་འདར་ཚུལ་དང་། ལག་པའི་འགུལ་ཚུལ་བཅས་མཐོང་བ་
ཙམ་གྱིས་མི་དེའི་གཞི་རྩའི་ཁྱད་ཆོས་ལམ་སེང་ཤེས་ཐུབ་མོད། ཁྱེད་ཀྱི་མིག་ཤེས་ལ་བརྟེན་ནས་
མཛའ་བོ་ཞིག་གམ་ངོ་ཤེས་ཤིག་གི་ནང་གནས་ཀྱི་རྒྱུ་དག་ཤེས་པར་བྱེད་བསམས་མྱོང་ངམ། ཁྱོད་
ཚོ་མིག་ཐང་ཐང་ཡིན་མཁན་ཚོའི་ཁྲོད་ཀྱི་མི་མང་ཆེ་བས་ངོ་གདོང་གང་ཞིག་གི་དཀྱིལ་འཁོར་
ལ་ལྟ་ཙམ་ལས་མི་བྱེད་ཅིང་། དེ་ལས་ལྷག་པ་བྱེད་རྒྱུ་མེད་པ་དེ་ཡང་དངོས་དོན་མ་ཡིན་ནམ།
དཔེར་ན། ཁྱེད་ཀྱིས་གྲོགས་བཟང་ལྔ་ཡི་ངོ་རིས་གནད་ལ་འཁེལ་བ་ཤོད་ཐུབ་བམ། ལ་
ལས་ཤོད་ཐུབ་སྲིད་ཀྱང་མང་ཆེ་བས་ཤོད་མི་ཐུབ། ངེད་ཀྱི་མྱོང་བ་ལྟར་ན་གཉེན་སྒྲིག་བྱས་
ནས་ལོ་མང་སོང་བའི་ཁྱོ་བོ་མང་པོར་ཁོང་ཅག་གི་བཟའ་མོའི་མིག་གི་ཁ་དོག་ཅི་ཡིན་ངེད་
ཀྱིས་དྲིས་མྱོང་། ཁོང་ཅག་གིས་འུ་ཐུག་ཐབས་ཟད་ཀྱི་རྣམ་འགྱུར་ཁོ་ན་བསྟན་ནས། མི་ཤེས་
པ་ཁས་ལེན་དྲང་པོར་གནང་གི་འདུག མ་ཟད་ཞོར་དུ་ཚིག་གཅིག་ཞུ་རྒྱུར། བཟའ་མོ་ཚོའི་
ཞྭ་གོས་གསར་པ་དང་། ཁྱིམ་ཆས་སྒྲིག་སྟངས་ཐད་འགྱུར་ལྡོག་བཏང་བར་ཡང་ཁྱོ་བོས་དོ་
གལ་བྱེད་ཀྱི་མི་འདུག་ཅེས་རྟག་པར་འཁང་ར་བྱེད་ཅིང་གདའོ། །
མིག་ཐང་ཐང་ཡིན་མཁན་དེ་ཚོའི་སྣང་ངོར་མཐའ་འཁོར་གྱི་ཁོར་ཡུག་མྱུར་བར་རྒྱུན་
འབྱམས་སུ་གྱུར་པ་དང༌། དོན་དུ་ཁོ་ཚོས་སྣང་ཚུལ་བརྗིད་ཆགས་ཉམས་དགའ་ཧང་སངས་
དགོས་པ་ཁོ་ནར་དོ་སྣང་བྱེད་མོད། ཆེས་བརྗིད་ཆགས་ཉམས་དགའི་ཞིང་བཀོད་ལ་ལྟ་དུས་
ཀྱང་། ཁོ་ཚོའི་མིག་ལས་སྣང་མེད་ལིང་བསྐྱུར་གྱི་མདངས་ཁོ་ན་མངོན། མིག་གིས་དཔང་པོ་
བྱེད་པ་དེ་དེ་ལྟར་གནད་ལ་མི་འཁེལ་བ་ནི་ཁྲིམས་ཁང་གི་ཟིན་ཐོ་ལས་ཀྱང་ཉིན་ལྟར་མངོན་
པ་ལགས། དོན་གཅིག་གི་ཐད་ལ་མི་མང་པོས་ཕྱོགས་མི་འདྲ་བ་མང་པོ་ནས་མཐོང་བྱུང་ཞེས་
ཤོད་པ་དང་། ལ་ལས་གཞན་ལས་ཅུང་མང་བ་མཐོང་ཡོད་ཀྱང་། མིག་རྒྱར་ཆུད་ཚད་ཐམས་
ཅད་མཐོང་ཐུབ་མཁན་ནི་ཤིན་ཏུ་ནས་དཀོན།
ཨ་ཧོ། གལ་སྲིད་ངེད་ཀྱི་མིག་གིས་ཉིན་གསུམ་མཐོང་ཐུབ་ན། ངེད་ཀྱིས་གང་དག་ལ་
བལྟ་དགོས་སམ།
ཉིན་དང་པོ་དེ་ནི་ཛ་དྲག་ཆེ་བའི་ཉིན་ཞིག་ལ་འགྱུར་རྒྱུ་ཡིན་པ་སྟེ། ངེད་ཀྱིས་སྙིང་ནས་
བརྩེ་བའི་མཛའ་བོ་ཡོངས་རྫོགས་བོས་ནས། ཁོང་ཅག་གི་ཞལ་རས་ལ་ཞིབ་ལྟ་ལེགས་པར་བྱས་
ཏེ། ཁོང་ཅག་གི་ཕྱི་ཚུལ་ལས་མངོན་པའི་ནང་གནས་ཀྱི་མཛེས་ཁྱད་ངེད་ཀྱི་སེམས་ལ་བརྟན་
པོར་ངེས་པར་བྱེད་རྒྱུ། ངེད་ཀྱིས་ད་དུང་ཕྲུ་གུ་དམར་འབྱར་ཞིག་གི་གདོང་ལ་བལྟའོ། ། དེ་
ལྟར་ངེད་ཀྱིས་སྐྱེ་སྟོབས་ཀྱི་དཔལ་འབར་བའི་རྣམ་དག་ཟོལ་མེད་ཀྱི་མཛེས་ཆོས་ཤིག་མཐོང་
ཐུབ་པར་འགྱུར་བ་དེ་ནི། འཚོ་བའི་འགྲན་རྩོད་བརྒྱུད་མ་མྱོང་བའི་མཛེས་དཔལ་ཞིག་རེད།
ངེད་ཀྱིས་ད་དུང་བརླིང་ལ་རྫི་གསང་བའི་སི་ཁོ་ངྷི་ཆུང་ཆུང་དང་། དྷར་ཁིད་དང་། གཟུགས་
སྟོབས་ཆེ་ལ་ཐང་ཆ་དོད་ཅིང་དོན་གོ་ཐུབ་མཁན་ཁྱི་རྒན་དྷི་ཨེཎ་དང༌། ཧེལ་གྷ་བཅས་ལྷག་
བསམ་རྣམ་པར་དག་ལ་ཡིད་རྟོན་རུང་བའི་ངེད་ཀྱི་རོགས་ཟླར་གྱུར་པའི་ཁྱི་དེ་ཚོའི་མིག་ལ་
ལྟ་རྒྱུ། དེ་དག་གི་སེམས་རྩ་འཁོལ་ལ། ཞི་ཞིང་དུལ་བ་དང་། འཚུབ་ཆ་ཆེ་བའི་མཛའ་དུང་
གིས་ངེད་ལ་དྲོ་སྐྱིད་ཀྱི་ཚོར་སྣང་སྦྱིན་མྱོང་།
ཛ་དྲག་ཆེ་བའི་ཉི་མ་དང་པོ་དེར། ངེད་ཀྱིས་ད་དུང་ཁྱིམ་གྱི་ཅ་ལག་སྟབས་བདེ་ལ་བབ་
ཆགས་པ་དང་། དབྱིབས་ཆུང་ལ་སྤུས་དག་པ་དེ་དག་ལ་ལྟ་ཞིབ་ཞིབ་ཕྲ་བྱེད་རྒྱུ། ངེད་ཀྱིས་
རྐང་པའི་འོག་གི་ས་གདན་གྱི་མཚར་སྡུག་བཀྲ་བའི་ཚོན་མདོག་དང་། གྱང་ལྡེབས་ཀྱི་པར་
རིས་དང་། རྒྱུས་མངའ་ཆེ་བའི་ཁྱིམ་ཆས་ཆུང་ཙག་དེ་དག་ལ་བལྟ་བར་བྱའོ། །ངེད་ཀྱིས་མོས་
གུས་ཀྱི་སེམས་འཆང་བཞིན་དུ་དེ་སྔ་བཀླགས་མྱོང་བའི་དཔེ་དེབ་འབུར་ཡིག་མ་དེ་ཚོར་ཧྲིག་
ཧྲིག་ཏུ་ལྟ་རྒྱུ་ཡིན་མོད། མིག་ཐང་ཐང་ཡིན་མཁན་ལ་བཀླག་རྒྱུར་པར་འདེབས་བྱས་པའི་
དཔེ་དེབ་དེ་ཚོར་བལྟ་འདོད་དེ་བས་ཆེ་བར་འགྱུར་རོ། །དེ་ཡང་ངེད་ཀྱི་འཚོ་བའི་མུན་ནག་
གི་འཕྲང་རིང་དེའི་ནང་། ངེད་ཀྱིས་བཀླགས་མྱོང་བའི་དཔེ་དེབ་དང་གཞན་གྱིས་ངེད་ལ་
བཀླགས་པའི་དཔེ་དེབ་ཀྱིས་རླབས་ཆེན་གྱི་འོད་སྣང་སྒྲོན་སྟེགས་ཤིག་གྲུབ་ནས། ངེད་ལ་སྐྱེ་
རྒུའི་འཚོ་བ་དང་བསམ་པའི་འབྱུང་ཁུངས་ཀྱི་ཀློང་ཟབ་ཤོས་གསལ་སྟོན་བྱས་བྱུང་།
མིག་གིས་མཐོང་ཐུབ་པའི་ཉིན་དང་པོའི་ཕྱི་དྲོར། ངེད་ཀྱིས་ནགས་ཀྱི་ཁྲོད་དུ་འཆམ་
འཆམ་ཡུན་རིང་ཐེངས་གཅིག་བྱ་ལ། རང་བྱུང་ཁམས་ཀྱི་མཛེས་དཔལ་ཁྲོད་དུ་རང་གི་
འདྲེན་བྱེད་རབ་ཏུ་མྱོས་པར་བྱེད། ཆུ་ཚོད་ཁ་ཤས་འདི་དག་གི་ནང་དུ། མིག་ཐང་ཐང་ཡིན་
མཁན་ལ་ཇི་སྲིད་བར་དུ་སྟོན་པའི་བརྗིད་ཆགས་ཉམས་དགའི་ངོ་མཚར་ཞིང་བཀོད་ལ་
ལོངས་སྤྱོད་ཚིམ་ངེས ཤིག་བྱེད་རྒྱུ། ནགས་ཁྲོད་དུ་འཆམ་འཆམ་བྱ་རྒྱུ་གྲུབ་ནས་ཕྱིར་ལོག་
པའི་ལམ་བར་དུ་ཞིང་ར་ཞིག་བརྒྱུད་ནས་འགྲོ་དགོས་པ་ཡང་སྲིད་ལ། དེ་ལྟར་ངང་རྒྱུད་རིང
བའི་རྟ་བཀོལ་ནས་ཞིང་ཁ་རྨོ་ཚུལ ( ངེད་ཀྱིས་འདྲུད་འཐེན་འཁོར་ལོ་མ་གཏོགས་མི་རིག་
པ་ཡང་སྲིད ) དང་། ས་ཞིང་ལ་བརྟེན་ནས་འདོད་ཆུང་ཆོག་ཤེས་ཀྱི་འཚོ་བ་ཁ་ཁུ་སིམ་པོར་
རོལ་མཁན་ཚོ་ཡང་ངེད་ཀྱིས་མཐོང་བར་འགྱུར་རོ། །ངེད་ཀྱིས་ད་དུང་ནུབ་ཁའི་ཉི་མ་མཛེས་
རྗེད་ཉམས་དགའ་བར་སྨོན་ལམ་འདེབས་པར་བྱེད་རྒྱུ།
ས་སྲོས་ཀྱི་དུས་སུ། ངེད་ཀྱིས་མིའི་རྩོལ་བས་བསྐྲུན་པའི་འོད་སྣང་མཐོང་ནས་དགའ་བ་
ཉིས་བརྩེགས་ལ་ལོངས་སུ་སྤྱོད་རྒྱུ་ཡོང་ངེས་ཏེ། དེ་ནི་མཚན་མོ་ཤར་ཚེ། སྐྱེ་རྒུས་སྐྱེས་ཐོབ་
ཀྱི་བློ་གྲོས་ལ་བརྟེན་ནས་རང་གི་མིག་ཤེས་རྒྱས་པར་གཏོང་ཕྱིར་གསར་གཏོད་བྱས་པ་ཞིག་གོ།
མིག་གིས་མཐོང་ཐུབ་པའི་ཉིན་དང་པོའི་མཚན་མོར། ཉིན་མོའི་དུས་སུ་རིག་པ་ཐམས་
ཅད་ངེད་ཀྱི་ཡིད་ལ་ལང་ལོང་དུ་འཕྱུར་ནས་གཉིད་དང་བྲལ་བར་གྱུར་འགྲོ།
ཕྱི་ཉིན་ཏེ། ངེད་ཀྱི་མིག་གིས་མཐོང་ཐུབ་པའི་ཉིན་གཉིས་པར་སྐྱ་བདའ་བཏང་བ་ན།
ངེད་མལ་ལས་ལངས་ཏེ་མཚན་མུན་ནས་ཉིན་མོར་འགྱུར་ཚུལ་ཡིད་འཕྲོག་ངོ་མཚར་ཅན་
དེར་བལྟ་བར་འགྲོ་ལ། ངེད་ཀྱིས་མོས་གུས་ཀྱི་བློ་ཞིག་འཆང་བཞིན་ཉི་མས་ས་གཞི་ཆེན་མོ་
སྐྱིད་པོའི་གཉིད་ལས་སློང་བར་བྱེད་པའི་འཕོ་འགྱུར་ངེས་མེད་ཀྱི་འོད་མདངས་དེ་རིགས་ལ་
བལྟ་བར་འགྲོའོ། །
ཉིན་དེར་ངེད་ཀྱིས་འཇིག་རྟེན་ཧྲིལ་པོའི་འཕེལ་རིམ་ལ་བལྟ་ཙམ་བྱེད་རྒྱུ། ངེད་ཀྱིས་སྐྱེ་
རྒུ་ཡར་རྒྱས་འགྲོ་དུས་འགྲིམས་མྱོང་བའི་དཀའ་ཚེགས་ཆེ་ལ་ཀྱག་ཀྱོག་མང་བའི་ལམ་ལ་ལྟ་
ཙམ་དང་། དུས་རབས་རིམ་བྱུང་གི་དར་རྒུད་དང་འཕོ་འགྱུར་ལ་ལྟ་ཙམ་བྱ་འདོད། བལྟ་བྱ་
མང་པོ་དེ་འདྲ་ཉི་མ་གཅིག་གི་ནང་དུ་འདུས་ནས་བལྟས་ཚར་བ་ཇི་ལྟར་བྱེད་དམ་ཞེ་ན། དེ་
ནི་རྟེན་མཛོད་ཁང་ལ་ལྟ་སྐོར་བྱེད་པར་བརྟེན་རྒྱུ་སྨོས་མེད་རེད། ངེད་རང་རྟག་པར་ཎེའུ་
གཡོད་ཀྱི་རང་བྱུང་ལོ་རྒྱུས་རྟེན་མཛོད་ཁང་ལ་ཕྱིན་ནས། དེ་གར་འགྲེམས་སྟོན་བྱས་པའི་
དངོས་ཟོག་ལ་ལག་པ་གྲངས་མེད་འཆང་མྱོང་བས། ངེད་ཀྱིས་རང་ཉིད་ཀྱི་མིག་ལ་བརྟེན་
ནས་བསྡུས་འབྲི་བྱས་པའི་ས་གཞི་རིལ་མོའི་ལོ་རྒྱུས་དང་། གོ་ལའི་སྟེང་དུ་འདུག་མཁན་
ཏེ། སྲོག་ཆགས་སྣ་ཚོགས་དང་འཚོ་གནས་ཀྱི་ཁོར་ཡུག་གི་རྐྱེན་གྱིས་བྱུང་བའི་ཤ་མདོག་སོ་
སོའི་མི་རིགས་ལ་བལྟ་འདོད་པ་དང་། མཚོ་འབྲུག་གི་རབ་ཏུ་ཆེ་བའི་རུས་སྒྲོམ་དང་སྐྱེ་རྒུ་མ་
བྱུང་གོང་ནས་ས་གཞི་རིལ་མོའི་སྟེང་དུ་གང་སར་རྒྱུ་བའི་གནའ་བོའི་གླང་རྒོད་ལ་བལྟ་འདོད་
ལ། སྐབས་དེ་ཤེད་ཀྱི་སྐྱེ་རྒུས་གཟུགས་ཆུང་ཡང་བློ་གྲོས་ཆེ་བ་ལ་བརྟེན་ནས། སྲོག་ཆགས་
ཀྱི་རྒྱལ་ཁམས་དབང་དུ་ཇི་ལྟར་བསྡུས་ཚུལ་ལ་བལྟ་འདོད་ཅིང་། སྲོག་ཆགས་དང་སྐྱེ་རྒུའི་
འཕེལ་འགྱུར་བརྒྱུད་རིམ་མཚོན་པའི་རི་མོ་མངོན་སུམ་པ་དེ་དག་དང་། ད་དུང་རང་བྱུང་ལོ་
རྒྱུས་ཀྱི་ཕྱོགས་གཞན་ཧ་ཅང་མང་པོ་ཞིག་ལ་བལྟ་འདོད་ཤིན་ཏུ་ཆེའོ། །
རྩོམ་འདིའི་ཀློག་པ་པོའི་ཁྲོད་དུ་ཡིད་དབང་འཕྲོག་པའི་རྟེན་མཛོད་ཁང་དེའི་ནང་དུ་
འགྲེམས་སྟོན་བྱས་པའི་འགྲེམས་དངོས་གསོན་ཉམས་དོད་པོ་དེ་ཚོའི་རྣམ་པ་ཧྲིལ་པོར་ལྟ་ཞིབ་
ཞིབ་ཕྲ་བྱེད་མྱོང་མཁན་ཡང་སྙིང་ཇི་ཙམ་ཡོད་པ་ངེད་ཀྱིས་མི་ཤེས། གོ་སྐབས་འདི་འདྲ་སྐྱེ་བོ་
ཀུན་ལ་རེག་པ་ཞིག་འབྱུང་མི་སྲིད་པ་སྨོས་མེད་ཡིན་རུང་། གོ་སྐབས་འདི་འདྲ་ཡོད་མཁན་
མང་པོ་ཞིག་གིས་དེ་ཉིད་ལེགས་པར་སྤྱད་མེད་ཅེས་ངེད་ཀྱིས་ཁ་ཚོན་གཅོད་ནུས། དེ་ནི་མིག་
གི་ལོངས་སྤྱོད་བྱ་ཡུལ་ཞིག་རང་ཡིན་བདེན་ལགས་ན། མིག་ཐང་ཐང་ཡིན་མཁན་ཁྱོད་ཚོས་
དེ་གར་དོན་དང་ལྡན་པའི་ཉི་མ་གྲངས་ལས་འདས་པ་འཁྱོལ་ཆོག་གོ། འོན་ཏེ་ངེད་ཀྱིས་ནི་
ཀུན་རྟོག་གི་ཁྲོད་དུ་མིག་གིས་མཐོང་ཐུབ་པའི་དུས་ཐུང་ཉིན་གསུམ་གྱི་ནང་། བྲེལ་འཚུབ་
ངང་ལ་དེ་གར་ལྟ་ཙམ་བྱས་ནས་མི་འབྲལ་ཀ་མེད་ལགས།
ངེད་ཀྱི་ས་ཚིགས་རྗེས་མ་ནི་གྲོང་ཁྱེར་ཆེན་མོའི་སྒྱུ་རྩལ་རྟེན་མཛོད་ཁང་ཡིན། རང་
བྱུང་ལོ་རྒྱུས་རྟེན་མཛོད་ཁང་གིས་འཇིག་རྟེན་གྱི་དངོས་པོའི་ཕྱོགས་དེ་གསལ་སྟོན་བྱས་པ་
དེ་བཞིན་དུ། གྲོང་ཁྱེར་ཆེན་མོའི་སྒྱུ་རྩལ་རྟེན་མཛོད་ཁང་གིས་སྐྱེ་རྒུའི་བསམ་པའི་ཕྱོགས་
ཀུན་གསལ་སྟོན་བྱས་ཡོད། སྐྱེ་རྒུའི་ལོ་རྒྱུས་ལ་ཁྱབ་པའི་སྒྱུ་རྩལ་མཚོན་ཐབས་ཐད་ཀྱི་འདོད་
འདུན་ཚ་དྲག་པོ་དེ་རིགས་ནི་ཟས་རིགས་དང་། སྡོད་ཁང་དང་། བུ་བཙའ་བ་བཅས་ཐད་ཀྱི་
སྐྱེ་རྒུའི་འདོད་འདུན་དང་འདྲའོ། །གྲོང་ཁྱེར་ཆེན་མོའི་སྐྱ་རྩལ་རྟེན་མཛོད་ཁང་གི་ཚོམས་
ཆེན་ནང་། ངེད་ཅག་གིས་ཨེ་ཅིབ་དང་། གྷི་རི་སི་དང་། རོ་མ་བཅས་ཀྱི་སྒྱུ་རྩལ་མཐོང་དུས་
རྒྱལ་ཁབ་དེ་དག་གི་བསམ་པའི་ཉམས་འགྱུར་ཡང་མཐོང་ཐུབ། ངེད་ཀྱིས་ལག་པར་བརྟེན་
ནས་གནའ་བོའི་ཨེ་ཅིབ་ཀྱི་ལྷ་དང་ལྷ་མོའི་ཚོགས་ཀྱི་བརྐོས་བརྙན་ལ་རྒྱུས་མངའ་ལོན་ལ།
འདྲ་བཟོ་བྱས་པའི་ཕར་ཋེ་ཎོཎ་ལྷ་ཁང་གི་སྒོ་མཆོར་ཚོར་ཐུབ་ཅིང་། དཔུང་རྒོལ་བྱེད་བཞིན་
པའི་ཨ་དཎ་གྱི་དཔའ་རྟུལ་ཚོའི་གཟུགས་ཀྱི་མཛེས་ཉམས་ངོ་ཆོད་ཐུབ། ཨ་ཕོ་ལོ་སེ་དང་། ཧྥེ་
ཎ་སེ་སི་དང་། དེ་བཞིན་སཱ་མོ་དྷ་ར་སི་གླིང་ཕྲན་གྱི་ལྷ་མོ་རྣམ་རྒྱལ་མ་དང་བཅས་པ་ཀུན་ནི་
ངེད་ཀྱི་སོར་རྩེའི་མཛའ་བོ་རེད། ཧོ་མར་གྱིས་ལོང་བར་རྒྱུས་མངའ་ཆེ་བར་བརྟེན། ཁོང་གི་
འཛེར་རུ་མང་ཞིང་ཨག་ཚོམ་རིང་པོ་བཞག་པའི་ཞལ་རས་དེ་ནི་ངེད་ཀྱི་ངོས་ནས་བཤད་ན་དེ་
བས་སྙིང་ཉེ་བ་ཞིག་ཡིན།
རོ་མ་དང་རོ་མའི་དུས་ཕྱིས་ཀྱི་རྡོ་ཀ་མ་རུ་པའི་བརྐོས་བརྙན་གསོན་ཉམས་དོད་པོའི་སྟེང་
དུ་ངེད་ཀྱི་ལག་པ་འཇོག་མྱོང་ལ། མི་ཁད་ལཎ་ཅེ་ལོ་ཡིས་ཅུ་གང་ལས་བཞེངས་པའི་དཔའ་
བོ་མོ་སེ་སིའི་གཟུགས་བརྙན་ཡིད་དབང་འཕྲོག་པ་དེ་ལ་བྱིལ་བྱིལ་བྱེད་མྱོང་ཞིང་། ངེད་ཀྱིས་
རོ་དྷེཎ་གྱི་བློ་གྲོས་དང་འཇོན་ཐང་ལ་རྒྱུས་མངའ་ཡོད། གྷི་ཋིག་ལུགས་ཀྱི་ཤིང་བརྐོས་རི་མོའི་
ལྷག་བསམ་ཟོལ་མེད་ཀྱི་སྙིང་སྟོབས་ལ་རྗེས་སུ་ཡི་རང་ཞུའོ། །སོར་མོས་རེག་ཆོག་པའི་སྒྱུ་
རྩལ་གྱི་དངོས་པོ་དེ་དག་གིས་མཚོན་པའི་དོན་སྙིང་ལ་ངེད་ཀྱིས་གོ་བ་ལོན་ཐུབ་ཀྱང་། མིག་
གིས་བལྟས་ཆོག་པ་ལས་ལག་པས་རེག་མི་ཆོག་པའི་དངོས་པོ་དེ་དག་གི་མཛེས་ཆོས་ཁག་
ཅིག་གིས་ངེད་ལ་གཡོལ་རྐྱང་ཁོ་ན་བྱེད་པས་ན། ངེད་ཀྱིས་འོལ་ཚོད་བྱ་རྒྱུར་ཟད། ངེད་ཀྱིས་
གྷི་རི་སིའི་མེ་ཏོག་བུམ་པའི་སྟབས་བདེ་ལ་བབ་ཆགས་པའི་གཟུགས་དབྱིབས་ལ་མྱོང་རོལ་བྱེད་
ཤེས་ཀྱང་། པ་ཊའི་རི་མོས་བརྒྱན་པ་དེ་ལ་ངེད་ཀྱིས་མྱོང་རོལ་བྱ་ཐབས་བྲལ།
དེ་ལྟར་ངེད་ཀྱི་མིག་གིས་མཐོང་ཐུབ་པའི་ཉིན་གཉིས་པར། ངེད་ཀྱིས་སྐྱུ་རྩལ་ལ་བརྟེན་
ནས་སྐྱེ་རྒུའི་རྣམ་ཤེས་ལ་ཉམས་ཞིབ་ཐེངས་གཅིག་ཨེ་ཐུབ་བལྟའོ། །ངེད་ཀྱིས་ལག་པས་
འཆང་ནས་ཤེས་རྟོགས་བྱས་པའི་དངོས་པོར་ད་ལྟ་མིག་གིས་བལྟས་ཆོག ཆོས་ཀྱིས་དུལ་བའི་
ཨེ་ཋ་ལིའི་གདོད་མའི་སྒྱུ་རྩལ་ནས་ཀུན་རྟོག་གི་མེ་ལྕེ་འབར་བཞིན་པའི་དེང་རབས་ལུགས་
ཀྱི་སྒྱུ་རྩལ་བར་གྱི་བརྗིད་རླབས་ཆེ་བའི་རི་མོའི་ཞིང་ས་ཧྲིལ་པོ་ངེད་ཀྱི་མིག་ལམ་དུ་བསྟར།
ངེད་ཀྱིས་ར་ཧྥེལ་དང་། ལེ་ཨོ་ཎར་དྷོ་དྷ་ཧྥེཎ་སི་དང༌། དི་ཤཎ་དང༌། རོཎ་བྷོ་རོཎ་ཌེ་དང
བཅས་པས་མཛད་པའི་སྣུམ་ཚོན་རི་མོར་ལྟ་ཞིབ་ཞིབ་ཕྲ་བྱ་ལ། ཧྥེ་རོ་ཎད་སེའི་མཚར་སྡུག་
ཚོན་མདངས་མིག་གིས་ལོངས་སུ་སྤྱོད་རྒྱུ་དང་། ཨེལ་གྷ་རུད་ཁོའི་གསང་བ་ལྐོག་གྱུར་གྱི་ཡོན་
ཏན་ལ་ཞིབ་འཇུག་ཅིག་བྱེད་དོ། །ཨ་ཧོ། དུས་རབས་མང་པོ་དེ་འདྲའི་སྒྱུ་རྩལ་གྱིས་ཁྱོད་ཚོ་
མིག་ཐང་ཐང་ཡིན་མཁན་ཚོར་ལྟ་ན་སྡུག་ལ་དོན་སྙིང་ཟབ་པའི་མཛེས་ཁྱད་མང་པོ་འདི་འདྲ་
བྱིན་ཡོད་ཨང་།
སྒྱུ་རྩལ་གྱི་ཕོ་བྲང་དེ་ལ་དུས་ཐུང་འཚམས་འདྲི་ཞུས་པ་དེས་ངེད་ལ་ཕྱི་ཚུལ་གྱི་བག་ཆགས་
ཤིག་ལས་རེག་མི་ཐུབ་པས། ཁྱེད་ཅག་ལ་བསྟན་པའི་རླབས་ཆེན་སྒྱུ་རྩལ་ཞིང་བཀོད་ཀྱི་ཞིབ་
ཆ་རེ་རེ་བཞིན་ལ་ངེད་ཀྱིས་གསལ་པོར་ལྟ་ཐབས་བྲལ། སྐྱེ་བོ་སུ་ཞིག་གིས་གལ་སྲིད་སྒྱུ་རྩལ་
ལ་དཔྱད་བརྗོད་ཡང་དག་གཏིང་ཟབ་བྱེད་བསམས་ན། ངེས་པར་དུ་རང་གི་མིག་ལ་སྦྱོང་བརྡར་
སྤྲོད་དགོས་པ་དང་། དེས་སྐྱ་རིས་དང་། མཚོན་བྱ་བཀོད་སྒྲིག་དང་། རྣམ་པ་དང་། ཁ་དོག་
བཅས་ལ་དཔྱད་བརྗོད་བྱེད་པའི་ཉམས་མྱོང་གི་ཁྲོད་ནས་སློབ་སྦྱོང་བྱེད་དགོས་ཞེས་སྒྱུ་རྩལ་
མཁན་པོ་ཚོས་ངེད་ལ་གསུངས་མྱོང་། གལ་སྲིད་ངེད་ཀྱི་མིག་ཐང་ཐང་ཡིན་ན། ངེད་ཀྱིས་
དགའ་བ་འབུམ་གྱིས་མྱོས་བཞིན་སྣང་སེམས་སྐྱིད་པའི་ཞིབ་འཇུག་ལས་ཀ་འདི་བྱེད་ངེས་རེད།
འོན་ཏེ་ཁྱོད་ཚོ་མིག་ཐང་ཐང་ཡིན་མཁན་མང་པོ་ཞིག་གི་ངོས་ནས་བཤད་ན། སྒྱུ་རྩལ་གྱི་ཞིང་
ས་དེ་ནི་མཚན་མུན་ནག་ཐིབ་ཐིབ་ཅིག་དང་། ཉམས་ཞིབ་བྱེད་ཐབས་བྲལ་ལ་འོད་སྣང་རྙེད་
པར་དཀའ་བའི་འཇིག་རྟེན་ཞིག་རེད་ཅེས་ངེད་ལ་ཤོད་མཁན་བྱུང་།
ངེད་ཀྱིས་འུ་ཐུག་ཐབས་ཟད་ངང་མཛེས་དཔལ་གྱི་ལྡེ་མིག་འཇོག་སར་གྱུར་པའི་གྲོང་
ཁྱེར་ཆེན་མོའི་སྒྱུ་རྩལ་རྟེན་མཛོད་ཁང་ནས་མ་འདོད་བཞིན་དུ་ཁ་འབྲལ་རྒྱུ་རེད། དེ་ནི་
སྣང་ཆུང་དེ་ལྟར་ཤོར་བའི་མཛེས་ཁྱད་ཅིག་རེད་ཨང༌། འོན་ཏེ་མིག་ཐང་ཐང་ཡིན་མཁན་ལ་
རྟེན་མཛོད་ཁང་ཆུང་ཙམ་དང་། ཐ་ན་དཔེ་མཛོད་ཁང་ཆུང་ཆུང་དེ་ཚོའི་དཔེ་སྒྲོམ་གྱི་སྟེང་
ནས་ཀྱང་མཛེས་ཁྱད་ཀྱི་སྒོ་འབྱེད་ལྡེ་མིག་རྙེད་པར་ནུས་པས་ན། གྲོང་ཁྱེར་ཆེན་མོའི་སྒྱུ་
རྩལ་རྟེན་མཛོད་ཁང་དུ་འཚོལ་བར་ཡེ་ནས་འགྲོ་དགོས་མེད། ངེད་ཀྱི་ཀུན་རྟོག་ཁྲོད་ཀྱི་མིག་
གིས་མཐོང་ཐུབ་པའི་དུས་ཐུང་ནང་། ངེད་ཀྱིས་ས་ཆ་དེ་འདྲ་ཞིག་བདམས་པ་དེ་ལས་མཛེས
དཔལ་གྱི་ལྡེ་མིག་བཙལ་ཏེ། དུས་ཡུན་ཐུང་ཤོས་ཀྱི་ནང་དུ་ནོར་བུའི་བང་མཛོད་རླབས་ཆེ་
ཤོས་དེ་ཡི་སྒོ་མོ་འབྱེད་པར་བྱེད་རྒྱུ།
མིག་གིས་མཐོང་ཐུབ་པའི་ཉིན་གཉིས་པ་དེའི་མཚན་མོ་དེ་ངེད་ཀྱིས་ཟློས་གར་ཁང་
ངམ་ཡང་ན་གློག་བརྙན་ཁང་ནང་འདུག་པར་འདོད། མིག་སྔར་ཡང་ངེད་ཀྱིས་འཁྲབ་སྟོན་
སྣ་ཚོགས་ལ་བལྟ་བར་འགྲོ་བཞིན་ཡོད་ཀྱང་། མཉམ་དུ་ལྟ་རོགས་བྱེད་མཁན་ཞིག་གིས་ཟློས་
གར་གྱི་བསྟན་དོན་ངེད་ཀྱི་སྦར་མཐིལ་དུ་སྦྱོར་འབྲི་བྱེད་དགོས་པ་རེད། ངེད་ཀྱིས་སོ་སོའི་
མིག་ལ་བརྟེན་ནས་ཧམ་ལད་ཋེའི་ཡིད་འཕྲོག་གཟུགས་བརྙན་དང་ཨི་ལི་ཛྷ་བྷད་ལུགས་ཀྱི་
གོས་ཁྲ་ཁྲ་སྦ་ཁྲ་གྱོན་མཁན་གྱི་ཁྲོད་དུ་ཕར་འགྲོ་ཚུར་འགྲོ་བྱེད་མཁན་ཧྥོལ་སི་ཋ་ཧྥོར་བལྟ་
འདོད་ཆེ། ངེད་ཀྱིས་ཧམ་ལད་ཋེའི་བྱེད་སྟངས་ཉམས་དང་ལྡན་པ་ཀུན་དང་ཐང་ཆ་དོད་པའི་
ཧྥོལ་སི་ཋ་ཧྥོའི་འགྱིང་ཉམས་འདོན་ཚུལ་རེ་རེ་བཞིན་ལ་ལད་ཟློས་བྱེད་འདོད་ཤིན་ཏུ་ནས་
ཆེའོ། །བལྟ་འདོད་ཆེ་བའི་ཟློས་གར་ཤིན་ཏུ་མང་ན་ཡང་། ངེད་ལ་ཟློས་གར་གཅིག་རང་ལས་
ལྟ་ཁོམ་མེད་སྟབས། ངེད་རང་བྱ་དཀའ་བྱེད་གཏད་དུ་གྱུར། ཁྱོད་ཚོ་མིག་ཐང་ཐང་ཡིན་
མཁན་ཚོས་ཅི་ཞིག་བལྟ་བར་འདོད་ན་ཡང་ཆོག་མོད། ཁྱོད་ཚོའི་ཁྲོད་ན་ཟློས་གར་གཅིག་
གམ་གློག་བརྙན་གཅིག་གམ། ཡང་ན་མཛེས་ལྗོངས་ཤིག་ལ་བློ་རྩེ་གཅིག་སྒྲིམ་གྱིས་ལྟ་དུས།
དེ་ཡི་ཚོན་མདངས་དང་། ཡིད་འཕྲོག་ཕྱག་རྒྱ་དེ་དག་ལ་ལོངས་སུ་སྤྱོད་ཐུབ་པའི་མིག་ཤེས་ཀྱི་
ངོ་མཚར་ཡོན་ཏན་རྟོགས་པར་མ་ཟད། དེ་བཀའ་དྲིན་ཆེན་པོ་ཡིན་བསམ་མཁན་ཡང་སྙིང་
ཅི་ཙམ་ཡོད་དམ།
རེག་ཐུག་ཙམ་གྱི་ཁྱབ་ཁོངས་ནང་། ངེད་ཀྱིས་དབྱངས་འགྲོས་ལྡན་པའི་སྟངས་སྟབས་ཀྱི་
མཛེས་ཁྱད་ལ་ལོངས་སུ་སྤྱོད་ཐབས་བྲལ། མ་གཞིར་ངེད་ཀྱིས་པང་གཅལ་གྱི་འདར་འཁྲུག་
ལས་སྒྲ་མཚམས་ཀྱི་གསང་བ་དཔོག་མོད། འོན་ཏེ་ངེད་ཀྱིས་ཕཱ་ཧྥུ་ལོ་ཝའི་ཡིད་འཕྲོག་ཉམས་
འགྱུར་རབ་རིབ་ཙམ་ཞིག་ཀུན་ཏུ་རྟོག་པ་བྱ་རྒྱུར་ཟད། ངེད་ཀྱི་ཀུན་རྟོག་ཏུ་དབྱངས་འགྲོས་
ཀྱིས་ཕྱུག་པའི་སྟངས་སྟབས་དེ་ནི་འཇིག་རྟེན་མི་ཡུལ་འདིར་ཉམས་དགའི་ཡོན་ཏན་ཆེ་ཤོས་
ལྡན་པའི་ལྟད་མོ་ངོ་མཚར་ཅན་ཞིག་ཡིན། ངེད་ཀྱིས་སོར་མོས་རྡོ་ཀ་མ་རུ་པའི་བརྐོས་བརྙན་
གྱི་རགས་དབྱིབས་ལ་རེག་པ་ལས་དེ་ཉིད་ཚོད་དཔག་ཐུབ། གཡོ་མེད་འགུལ་མེད་ལ་ཡང་
མཛེས་པའི་ཡོན་ཏན་ཡིད་འོང་དེ་འདྲ་ལྡན་ཟེར་ན། འགུལ་སྐྱོད་ཁྲོད་ཀྱི་མཛེས་ཆོས་དེ་ནི་དེ་
བས་མི་སེམས་ལ་སྐུལ་མ་གཏོང་ནུས་དང་ཡིད་དབང་འཕྲོག་ནུས་ལྡན་པ་ཞིག་ཡིན་ངེས་རེད།
ངེད་རང་སྣང་སེམས་སྐྱིད་ཤོས་ཀྱི་ཕྱིར་དྲན་ཞིག་ནི་འཇོ་སེབ་རྗད་ཧྥེར་སཎ་ལགས་ཀྱིས་
གཅེས་པར་འོས་པའི་རེབ་ཧྥཎ་ཝིཎ་ཁེལ་ཞེས་པའི་ཟློས་གར་གྱི་ཕྱག་རྒྱ་དང་འཁྲབ་ཚིག་ནང་
སྦྱོང་གནང་སྐབས། ཁོང་གི་ཞལ་རས་དང་ཕྱག་ལ་ངེད་རང་ལག་པ་འཆང་དུ་བཅུག་པ་དེ་
ལགས། ཟློས་གར་གྱི་ཐད་ལ་ངེད་ཀྱིས་ཤེས་རྟོགས་དེ་ཙམ་ཞིག་ལས་བྱེད་མྱོང་མེད་ཀྱང་། དེ་
དུས་ཀྱི་སྤྲོ་སྣང་དེ་ངེད་ཀྱིས་ནམ་ཡང་བརྗེད་ཐབས་མེད། འོན་ཏེ་ངེད་ཀྱིས་ད་དུང་ལྟ་རྒྱུར་
ལུས་པ་མང་པོ་ཞིག་ཡོད་ངེས་རེད། ཁྱོད་ཚོ་མིག་ཐང་ཐང་ཡིན་མཁན་ཚོས་ཟློས་གར་གྱི་
འཁྲབ་སྟོན་ཁྲོད་ནས་སྟངས་སྟབས་མཐོང་བ་དང་འཁྲབ་ཚིག་ཐོས་པ་ལས་ལོངས་སྤྱོད་དེ་བས་
མང་བ་ཐུབ་པ་དེར་ངེད་རང་རབ་ཏུ་སྨོན། གལ་སྲིད་ངེད་ཀྱིས་ཟློས་གར་ཐེངས་གཅིག་ཙམ་
ཡིན་རུང་ལྟ་ཐུབ་ན། ངེད་ཀྱིས་དེ་སྔ་བཀླགས་མྱོང་བའམ། ལག་བརྡའི་ཡི་གེར་བརྟེན་ནས་
ངེད་ཀྱི་ཡིད་ལ་འཇགས་པའི་ཟློས་གར་མང་བོའི་ནང་དོན་རྟོགས་པར་ནུས།
དེ་ལྟར་ཀུན་རྟོག་གི་ཁྲོད་དུ་ངེད་ཀྱི་མིག་གིས་མཐོང་ཐུབ་པའི་ཉི་མ་གཉིས་པའི་མཚན་
མོ་བརྒྱུད་དེ། ཟློས་གར་རྩོམ་རིག་ནང་གི་གཟུགས་བརྙན་རླབས་ཆེན་མང་པོ་ཞིག་འཚང་ཁ་
ཤིག་ཤིག་ངང་ངེད་ཀྱི་མིག་ངོར་འཆར་བར་འགྱུར།
ཕྱི་ཉིན་གྱི་ཞོགས་པར། ངེད་ཀྱིས་སྤྲོ་སྣང་གསར་པ་རྙེད་རེ་ཧྭ་ཅང་ཆེན་པོ་འཆང་བཞིན་
དུ། ཡང་བསྐྱར་ཞོགས་པའི་ཉི་གཞོན་བསུ་བར་འགྲོ་སྟེ། སྐྱ་རེངས་ཤར་རིམ་བཞིན་དུ་ཉམས་
འགྱུར་སྣ་ཚོགས་དང་འགྱུར་ལྡོག་ཚད་མེད་པའི་མཛེས་ཆོས་ངོམ་ཚུལ་མིག་ཐང་ཐང་ཡིན་
མཁན་དེ་ཚོས་ཤེས་ངེས་ཡིན་པར་ངེད་རང་ཡིད་ཆེས་ཆེན་པོ་ཡོད།
ངེད་ཀྱིས་ཀུན་ཏུ་རྟོག་པའི་ངོ་མཚར་ལྟར་ན། དེ་ཉིན་ནི་ངེད་ཀྱི་མིག་གིས་མཐོང་ཐུབ་
པའི་ཉི་མ་གསུམ་པ་དེ་རེད་ལ། ཉི་མ་མཇུག་ཤོས་དེ་ཡང་ཡིན་པས། ངེད་ཀྱིས་བལྟ་བསམས་
པའི་དངོས་པོ་མང་ཐག་ཆོད་ནས། འགྱོད་པ་སྐྱེ་ལོང་དང་ཞེ་འདོད་འཆང་ཁོམ་ཡེ་ནས་མེད།
ངེད་ཀྱིས་ཉི་མ་དང་པོ་དེ་ངེད་ཀྱི་མཛའ་བོ་དང་། སྲོག་ལྡན་དང་སྲོག་མེད་དེ་ཚོར་ཕུལ་བ་
དང་། ཉི་མ་གཉིས་པར་ངེད་ཀྱིས་སྐྱེ་རྒུ་དང་རང་བྱུང་ཁམས་ཀྱི་ལོ་རྒྱུས་ཀྱི་རང་ཞལ་མཇལ་
སོང་། དེ་རིང་ནི་ངེད་ཉིན་རེའི་འཚོ་བར་རོལ་མཁན་ཚོའི་ཁྲོད་དུ་ཉི་མ་སྤྱིར་བཏང་བ་ཞིག་
འཁྱོལ་རྒྱུ་ཡིན། མི་རྣམས་ལ་བྱེད་སྒོ་དང་བྱ་བ་མང་པོ་འདི་འདྲ་སྣང་བ་ནི་ཎེའུ་གཡོད་ཕུད་པའི་
ཡུལ་ལུང་གཞན་དག་གང་དུ་ཡང་མཐོང་རྒྱུ་མེད་པས་ན། གྲོང་ཁྱེར་འདི་བཞིན་ངེད་ཀྱི་གདམ་
ག་བྱ་ཡུལ་ལ་གྱུར།
ངེད་ཀྱིས་གླིང་ཕྲན་རིང་མོའི་ནགས་རིའི་འདབས་ཀྱི་ཁ་ཁུ་སིམ་པའི་ཁང་ཆུང་ནས་རྡོག་
ཐོན་བྱེད་དོ། །སྔོ་ལྗང་སྤང་དང་། རྩི་ཤིང་དང་། མེ་ཏོག་དང་བཅས་པས་བསྐོར་བའི་དབུས་
སུ་གཙང་ཞིང་གྲལ་འགྲིག་པའི་ཁང་ཆུང་བཀོད་ལེགས་ཀྱི་ཁྲོད་དུ་གང་སར་བུད་མེད་དང་
བྱིས་པའི་དགའ་སྤྲོའི་གླེང་མོལ་དང་བྲེལ་རྒྱུག་བྱེད་པའི་སྤྲོ་སྣང་གིས་ཁེངས་པ་དེ་ནི་གྲོང་ཁྱེར་
གྱི་ངལ་རྩོལ་པའི་ངལ་གསོའི་བསྟི་གནས་རང་རེད། རླངས་འཁོར་བཏང་སྟེ་གཙང་པོ་ཤར་
མའི་སྟེང་ནས་བསྐྲུན་པའི་ལྕགས་ཟམ་བརྒྱུད་དེ་འགྲོ་སྐབས། ངེད་ཀྱིས་མིག་རྒྱང་ཇེ་རིང་དུ་
བསྲིངས་ནས། སྐྱེ་རྒུའི་ནང་སེམས་ཀྱི་བློ་གྲོས་དང་འཛད་མེད་སྟོབས་ཤུགས་མཐོང་བར་འགྱུར་
རོ། །གཙང་པོའི་ངོས་སུ་གཡོར་གྲུ་སྟོང་གིས་མགྱོགས་ཁྱད་འགྲན་བཞིན་ཡོད་པ་ལྟར་སྣང་ལ།
གལ་སྲིད་ངེད་ལ་དེ་སྔ་ལོང་བ་མིན་པའི་འཚོ་བ་དུམ་བུ་ཞིག་ཡོད་མྱོང་ན། ངེད་ཀྱིས་གཙང་
པོའི་སྟེང་གི་འཁྲུག་ཆ་དོད་པའི་མཛེས་ལྗོངས་ལ་ཡུན་རིང་དུ་ལྟ་བར་བྱེད་དོ། །
མིག་གིས་མདུན་ལ་ལྟ་དུས། མདུན་ཕྱོགས་ན་ངོ་མཚར་ཅན་གྱི་ཎེའུ་གཡོད་མཐོ་ལྕོག་
འགྱིང་ངེར་གནས་ཤིང་། གྲོང་ཁྱེར་དེ་ནི་ལྷ་སྒྲུང་གི་ཤོག་ལྷེའི་ནང་ནས་མཆོངས་ཡོང་བ་ལྟ་བུར་
སྣང་། དེ་ནི་མོས་གུས་ཞུ་འོས་པའི་ཞིང་བཀོད་ངོ་མཚར་ཅན་ཅི་འདྲ་ཞིག་རེད་ཨང་། མཚར་
སྡུག་འོད་སྣང་གིས་མིག་དབང་འཁྲུལ་བར་བྱེད་པའི་མཐོ་ལྕོག་རྣོན་པོ་དེ་དག་ནི་ལྷ་ཡིས་
བཞེངས་པ་ལྟར་དུ་སྣང་། སྐྱེ་སྟོབས་ཀྱི་དཔལ་འབར་བའི་རི་མོ་དེ་ནི་སྐྱེ་བོ་བྱེ་བ་ས་ཡ་མང་
པོའི་ཉིན་རེའི་འཚོ་བའི་ཆ་ཤས་ཤིག་ཡིན་པ་དེ་ལ་དོ་སྣང་བྱེད་མཁན་ཧ་ཅང་ཉུང་ཉུང་ཡིན་
ངེས་རེད། མི་རྣམས་ཀྱི་མིག་ལ་བརྗིད་ཆགས་ཉམས་དགའི་ཞིང་བཀོད་ལྷུན་སྟུག་དེ་འདྲ་རྒྱུན་
འབྱམས་སུ་སོང་ཐལ་དྲགས་པས། ཁོང་ཚོས་མཛེས་ལྗོངས་དེ་ལྟ་མཐོང་ཡང་མ་མཐོང་བ་ལྟར་
དུ་སྣང་འཇོག་བྱེད་ཀྱི་མེད་པ་རེད།
ཨར་བསྐྲུན་ཆེན་མོ་དེ་ཚོའི་གྲས་ཤིག་ཡིན་པའི་བཙན་རྒྱལ་ཁང་ཆེན་གྱི་ཡང་ཐོག་ཏུ་
ངེད་ཀྱིས་བྲེལ་འཚུབ་ངང་འཛེགས་པར་བྱ་ལ། མི་རིང་བའི་གོང་དུ་ངེད་ཀྱིས་དྲུང་ཡིག་གི་
མིག་ལ་བརྟེན་ནས་རྐང་འོག་གི་གྲོང་ཁྱེར་འདིར་ལྟ་མྱོང་། ངེད་ཀྱིས་ཀུན་རྟོག་གི་མཐུ་ནུས་
དང་མངོན་སུམ་དུ་མཐོང་བ་གཉིས་བར་བཤིབ་བསྡུར་ཞིག་བྱ་འདོད་ཤིན་ཏུ་ཆེ་ལ། ངེད་ཀྱི་
ངོས་ནས་བཤད་ན། མིག་ངོར་ཞིང་བཀོད་གཞན་ཞིག་བསྟར་རྒྱུ་ཡིན་པས་ན། དེ་ཡིས་ངེད་
རང་ལ་ཡིད་ཆད་དུ་གཏན་ནས་འཇུག་མི་སྲིད་པར་ཡིད་ཆེས་ཡོད།
ད་ལྟ་ངེད་ཀྱིས་གྲོང་ཁྱེར་འདི་ལ་སྐོར་སྐྱོད་བྱེད་མགོ་རྩོམ་མོ། །དང་ཐོག་ངེད་ཀྱིས་འཁྲུག་
ཆ་དོད་པའི་ཁྲོམ་ལམ་གྱི་ཟུར་ཞིག་ཏུ་ལངས་ཏེ། འགྲོ་འོང་བྱེད་མཁན་མི་ཚོགས་ཁོ་ནར་
བལྟས་ནས། ཁོ་ཚོའི་འཚོ་བའི་གནས་ཚུལ་ཁག་ཅིག་ལ་ཤེས་རྟོགས་ཨེ་ཐུབ་བལྟའོ། །ཁོ་ཚོའི་
འཛུམ་དཀར་ཤེས་ན་ངེད་རང་དགའ་ཞིང་བློ་བདེ་བར་འགྱུར་བ་དང་། ཁོ་ཚོ་བློ་ཐག་ཆོད་པོ་
ཡོད་པ་ཤེས་ན་ངེད་རང་སྤོབས་པ་སྐྱེ་བར་འགྱུར་ལ། ཁོ་ཚོས་སྡུག་བསྔལ་མྱོང་བ་ཤེས་ཚེ་ངེད་
རང་གདུང་སེམས་སྐྱེ་བར་འགྱུར་རོ། །
ལམ་ཆེན་ལྔ་པ་བར་སླེབས་རྗེས། ངེད་ཀྱིས་བྱ་དངོས་གཅིག་ཁོ་ན་ལ་བློ་རྩེ་གཅིག་སྒྲིམ་
གྱིས་བལྟས་ནས་མ་བསྡད་པར། སྐད་ཅིག་ཡུན་ལ་འགྱུར་བའི་ཚོན་མདངས་དེ་ནི་ངེད་ཀྱིས་
ཅི་ཙམ་བལྟས་ཀྱང་ཚིམ་རྒྱུ་མེད་པའི་མཚར་སྡུག་འོད་སྟོང་འབར་བའི་ལྟད་མོ་རྨད་དུ་བྱུང་བ་
ཞིག་ཡིན་ངེས་རེད། འོན་ཏེ་གལ་ཏེ་ངེད་ཀྱི་མིག་ཐང་ཐང་ཡིན་ན། ངེད་ཀྱིས་ཀྱང་བུད་མེད་
གཞན་ཚོ་དང་འདྲ་བར། གྱོན་གོས་ག་གེ་མོའི་དྲས་དང་རྣམ་པར་དང་དོད་བྱེད་ཐལ་དྲགས་
ནས། ཚོས་གཞི་ཀུན་འདུས་པའི་བརྗིད་ཆགས་ཉམས་དགའི་མཛེས་ཁྱད་ལ་སྣང་ཆུང་འཆོར་
ཡང་སྲིད། ངེད་རང་ཟོག་དཔེའི་ཤེལ་སྒྲོམ་དྲུང་གི་རྟག་བཅར་མགྲོན་པོ་ཞིག་ལ་གྱུར་ནས།
ཉམས་འགྱུར་འབུམ་གྱིས་ཕྱུག་ཅིང་། ཚོན་མདངས་རྣམ་པར་བཀྲ་བའི་བཤམས་དངོས་ལ་ལྟ་
བཞིན། ཉམས་དགའི་སྣང་བ་འཆར་ངེས་ཡིན་པར་ངེད་རང་ཡིད་ཆེས་བརྟན་པོ་ཡོད།
ལམ་ཆེན་ལྔ་པ་ནས་མགོ་བརྩམས་ཏེ། ངེད་ཀྱིས་གྲོང་ཁྱེར་ཧྲིལ་པོར་སྤྲོ་གསེང་ལྟ་སྐོར་བྱ་
རྒྱུ་སྟེ། ངེད་ཀྱིས་མེ་ཏོག་ལྡུམ་རའི་ཁྲོམ་ལམ་ཆེན་མོ་དང་། དབུལ་པོའི་སྡོད་ཁུལ་དང་། བཟོ་
གྲྭ་དང་། ཕྲུ་གུ་ཚོ་རྩེད་མོ་རྩེ་སའི་སྤྱི་གླིང་བཅས་སུ་འགྲོའོ། །ཕྱི་རྒྱལ་གྱི་ཡུལ་མིར་བཅར་
འདྲི་ཞུས་པ་བརྒྱུད་ནས། ངེད་ཀྱིས་རང་ཡུལ་དང་མ་བྲལ་བར་ཕྱི་རྒྱལ་ལ་ཡུལ་སྐོར་སྤྲོ་འཆམ་
ཐེངས་གཅིག་བྱེད་དོ། །ངེད་ཀྱི་སེམས་ནང་མི་དང་དངོས་པོར་ཡིད་སྨོན་གྱིས་ཁེངས་
ཤིང་། དངོས་པོ་ཆུང་ཙག་ཅི་འདྲ་ཞིག་ལའང་སྣང་ཆུང་མ་བྱས་པར། མིག་གིས་རིག་ཚད་
ཐམས་ཅད་དམ་པོར་འཛིན་ཅི་ཐུབ་བྱེད་དོ། །སྣང་ཚུལ་ཁ་ཤས་ཀྱིས་སྤྲོ་སྣང་སྦྱིན་པ་དེས་ཁྱེད་
སེམས་དགའ་བདེས་འགེངས་པར་བྱེད་ཀྱང་། སྣང་ཚུལ་ཁ་ཤས་ཐད་མི་རྣམས་སྐྱོ་སྣང་དང་
ཡིད་མུག་སྐྱེ་བར་བྱེད། འོན་ཏེ་ཇི་ལྟར་ཡང་དེ་ནི་འཚོ་བའི་ཆ་ཤས་ཤིག་ཡིན་ཅིང་། དེ་དག་
གི་ཐད་ལ་མིག་བཙུམས་ནས་སྡོད་པ་ནི་ཡིད་ཀྱི་སྒོ་མོ་བརྒྱབ་པ་ཞིག་དང་། བསམ་བློ་འཆིང་
རྒྱར་འཇུག་པ་ཞིག་ཡིན་པས་ན། ཕྱི་མ་དེར་ཡང་ངེད་ཀྱིས་མི་བལྟ་བ་མི་བྱེད་དོ། །
ངེད་ཀྱི་མིག་གིས་མཐོང་ཐུབ་པའི་ཉི་མ་གསུམ་པ་རྫོགས་ལ་ཉེ་བས། ངེད་ཀྱིས་རྩད་
ཞིབ་དང་དོན་གཉེར་གལ་ཆེན་མང་པོའི་ཐོག་ཏུ་ཆུ་ཚོད་ལྷག་མ་ཁ་ཤས་དེ་དག་སྤྱོད་དགོས་
ངེས་ཡིན་རུང་། ཉི་མ་མཇུག་ཤོས་དེའི་མཚན་མོར། ངེད་ཀྱིས་ཡང་བསྐྱར་ཟློས་གར་ཁང་ལ་
བཞད་གད་སློང་བའི་ཟློས་གར་སྤྲོ་བ་འབུམ་ལྡན་ཐེངས་གཅིག་ལ་བལྟ་བར་བཤར་ནས། སྐྱེ་
རྒུའི་ནང་བསམ་པའི་སྤྲོ་གར་གྱི་ཟུར་སྒྲར་མྱོང་རོལ་བྱེད་པ་ཡང་སྲིད།
ནམ་ཕྱེད་ལ་སླེབས་དུས། ངེད་རང་ལོང་བའི་སྡུག་བསྔལ་ལས་གནས་སྐབས་ཐར་བའི་
སྐལ་བཟང་རྫོགས་ཟིན་ནས། རྟག་བརྟན་གྱི་མུན་པས་སླར་ཡང་ངེད་ཀྱི་ལུས་པོ་བསྒྲིབས་པར་
འགྱུར་ལ། དུས་ཐུང་ཉིན་གསུམ་གྱི་ནང་དུ་ངེད་ཀྱིས་བལྟ་འདོད་པའི་བྱ་དངོས་ཐམས་ཅད་
བལྟས་ཚར་ཐབས་མེད་པ་སྨོས་མེད་ཡིན་སྟབས། མུན་ནག་ཡང་བསྐྱར་སླེབས་ལ་ཉེ་དུས།
ངེད་ཀྱིས་མ་མཐོང་བའི་དངོས་པོ་མང་ཐག་ཆོད་མངའ་བདེན་ཡིན་པ་ངེད་ཀྱིས་ད་གཟོད་གཞི་
ནས་ཚོར་བར་འགྱུར། འོན་ཏེ་ངེད་ཀྱི་ཡིད་ལ་བརྗིད་ཆགས་ཉམས་དགའི་དྲན་གསོ་དེ་ཚོས་
ཁེངས་ནས། གནོང་འགྱོད་སྐྱེ་ལོང་ཧ་ལམ་མེད་པར་འགྱུར་ལ། སླད་ཕྱིན་ངེད་ཀྱིས་ཅ་ལག་
ཅི་འདྲ་ཞིག་ཡིན་ཚུལ་གསལ་པོར་དྲན་གསོ་བྱ་བར་ནུས།
གལ་སྲིད་ཁྱེད་ལ་ཡང་ལོང་བར་གྱུར་པའི་ཉིན་མོ་ཞིག་ཤར་བ་ཡིན་ན། ཁྱེད་ཀྱི་མིག་
གིས་མཐོང་ཐུབ་པའི་ཉིན་གསུམ་པོ་དེ་ཇི་ལྟར་སྐྱེལ་རྒྱུའི་གནད་བསྡུས་སྟབས་བདེ་འདི་
བཞིན་ཁྱེད་སོ་སོར་འཚམས་པོ་མེད་སྣང་འཆར་ནས། ཁྱེད་སོ་སོས་བཀོད་སྒྲིག་རྒྱག་པ་ཡང་
སྲིད། འོན་ཏེ་གལ་སྲིད་ཁྱོད་ལ་གནས་ཚུལ་དེ་འདྲ་ཞིག་དངོས་འབྲེལ་བྱུང་བ་ཡིན་ན། ཁྱེད་
ཀྱིས་དེ་སྔ་དོ་སྣང་ཡེ་ནས་བྱས་མ་མྱོང་བའི་བྱ་དངོས་ལ་བལྟས་ནས། མུན་པའི་འཕྲང་རིང་
སླེབས་ཉེར་ཡོད་པ་དེའི་ཆེད་དུ་དྲན་གསོའི་དངོས་པོ་གསོག་འཇོག་བྱ་རྒྱུ་ཡིན་པར་ངེད་རང་
ཡིད་ཆེས་ཡོད། ཁྱེད་ཀྱིས་དེ་སྔའི་ཉིན་རེའི་གོམས་གཤིས་ལས་ལྡོག་སྟེ། འདྲེན་བྱེད་སྤྱོད་
པར་འགྱུར་ལ། ཁྱེད་ཀྱིས་མཐོང་ཚད་ཐམས་ཅད་ལ་ཤིན་ཏུ་སྙིང་ཉེ་བའི་སྣང་བ་འཆར་བར་
འགྱུར་ཞིང་། ཁྱེད་ཀྱིས་མིག་གིས་མཐོང་ཚད་བློ་འཛིན་དང་དེ་ཚོར་འཐམས་འཁྱུད་བྱེད་ལ།
མཐའ་མར་མཛེས་པའི་འཇིག་རྟེན་གསར་པ་ཞིག་ཁྱེད་ཀྱི་མིག་ངོར་བསྟར་ཡོད་པ་ཁྱེད་ཀྱིས་
དངོས་འབྲེལ་མཐོང་སྲིད།
ངེད་ལོང་བ་ཞིག་གིས་ཁྱོད་ཚོ་མིག་ཐང་ཐང་ཡིན་མཁན་ཚོ་ལ་གོ་བརྡ་ཞིག་དང་། མིག་
སྤྱོད་མཁས་པོ་ཡོད་མཁན་དེ་ཚོར་ལྕག་སྐུལ་ཞིག་ཞུ་རྒྱུར། ཁྱོད་ཀྱིས་རང་ཉིད་ཕྱི་ཉིན་ལོང་
བར་འགྱུར་རྒྱུ་ཡིན་པ་ལྟར་བྱས་ནས། རང་གི་འདྲེན་བྱེད་ལེགས་པར་སྤྱོད་མཛོད་ཅིག
ཐབས་ཤེས་དེ་ལྟ་དབང་པོའི་བྱེད་ལས་གཞན་ལ་ཡང་སྦྱར་ཆོག་སྟེ། ཁྱོད་རང་སང་ཉིན་འོན་
པར་འགྱུར་རྒྱུ་ཡིན་པ་ལྟར་བྱས་ནས། སྒྲ་དང་བྱེའུའི་གསུང་སྙན་དང་། འབུད་དཀྲོལ་རོལ་
ཆ་རུ་ཁག་གི་སྙན་འཇེབས་འགྱུར་ཁུག་ལ་དེ་བས་ལེགས་པར་གསོན་མཛོད། སང་ཉིན་ཁྱོད་
ཀྱི་རེག་ཤེས་ཀྱི་དབང་རྩའི་བྱེད་ལས་འཆོར་རྒྱུ་ཡིན་པ་ལྟར་བྱས་ནས། ཁྱེད་ཀྱིས་རེག་སོ་ཅོག་
ལ་འཆང་བར་མཛོད། སང་ཉིན་ཁྱོད་ཀྱིས་དྲི་མ་ཅི་ཡང་སྣོམ་མི་ཐུབ་ལ། རོ་བྲོ་ཅི་ཡང་མྱོང་
མི་ཐུབ་པར་འགྱུར་རྒྱུ་ཡིན་པ་ལྟར་བྱས་ནས། ཁྱོད་ཀྱིས་མེ་ཏོག་ཡོད་ཚད་ཀྱི་དྲི་ཞིམ་སྣོམ་པར་
མཛོད་ལ། ཟས་རིགས་ཐམས་ཅད་ཀྱི་བྲོ་བ་མྱོང་བར་མཛོད་ཅིག་ཨང་། མདོར་ན་དབང་པོ་སོ་
སོའི་བྱེད་ལས་ཆེ་ཤོས་འདོན་སྤེལ་གྱིས་ལ། རང་བྱུང་ཁམས་ཀྱི་འབྲེལ་གཏུག་གི་ཐབས་ལམ་
སྣ་ཚོགས་བརྒྱུད་ནས། འཇིག་རྟེན་འདི་ཡིས་ཁྱེད་ལ་དགའ་སྤྲོ་དང་མཛེས་ཁྱད་སྣ་ཚོགས་ཀྱི་
སྟོན་མོ་བཤམས་པ་དེའི་ཆེད་དུ་དགའ་འབོད་མཛོད་ཅིག་ཨང་། འོན་ཏེ་དབང་པོའི་བྱེད་ལས་
ཡོད་ཚད་ཀྱི་ཁྲོད་ནས་སྐྱེ་བོའི་ཡིད་ལ་ཉམས་དགའི་དཔལ་ཡོན་ཆེ་ཤོས་སྦྱིན་མཁན་ནི་མིག་
རེད་ཅེས་ངེད་ཀྱིས་སྨྲ་བར་སྤོབས་སོ། །